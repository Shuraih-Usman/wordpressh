
        An dauko wannan littafi daga shafin https://taskarnovels.com.ng ku ziyarci shafin na https://taskarnovels.com.ng domin samun kayatattun littatafan hausa kama daga kan na yake yake dana soyayya
        
 

        
Marubuci ko marubuciya zasu iya turo mana da littatafansu mu dora masu a shafinmu kyauta don masoyansu su rika Downloading a online,

 

Sannan marubuta zasu iya turo mana da tarihin rahuwarsu da tarihin rubutunsu, dama sharhin littatafansu don masoyansu su gani kuma su karu da hakan

Domin turo mana da littafi ko tarihin rayuwar marubuci ko marubuciya sai ayi mana magana ta whatssap da wannan nambar +2348140419490

 

A lura dakyau - kyauta muke saka littafi a shafinmu bama amsan ko sisin marubuci, duk wanda ya amshi kudinku da sunanmu babu ruwanmu, 

 

Alura dakyau - manazarta bama tura littafi ta private ku dena binmu private kuna neman mu tura maku littafi, duk mai bukatar littafi yaje website namu

 

Alura da kyau - Littatfanmu suna fitowa cikin manhajoji uku ne PDF,TXT da DOC amman munfi amfani da PDF da TXT masu amfani da wayar android ko tablet ko computer zai fi kyau ku riga dauko PDF da DOC 

 

Masu amfani da kananan wayoyi java ko mara java TXT zakuna zaba don shine daidai wayarku


This hausa novel was uploaded and downloaded from https://taskarnovels.com.ng
 
You can download more hausa novels there

Also you can send us your novel to upload it in our website for your fans to download it online

It is free we do not charge for uploading novel

Also if you are an Author be it online or Non online you can send us your biography including  your book summary,commentary and others via this number +2348140419490 its free we do not charge for our services 



Note that - we do not charge for our services we uploaded novels and posted biography free, any person that collect your money in our name is your fault do not blame us



Note that - pls readers stop calling us and be asking us to send you a novels we are not sending novels through whatssap or private our novels is public at any day, any time you can visits our site and download it



Note that - our ebooks came as PDF,TXT or DOC format but the popular format are PDF or TXT, those with android or tablet or pc we suggest you to download PDF or DOC
those with java phone or non-java phone we recommend you to download TXT 



This Novel is downloaded from https://taskarnovels.com.ng
to download more hausa novels visits our site at www.taskarnovels.com.ng 

For feedback and support

Facebook : https://facebook.com/taskarnovels

Twitter : https://twitter.com/taskarnovels

Telegram : https://t.me/taskarnovels 

        This Document is compiled by 
Shuraihu Usman - 08140419490
YEAR of compilation - 2023;
Published to Taskarnovels.com.ng

1. HIKAYAR JANSHAHU DAN SARKIN KABUL

Daga littafin LABARUN DARE DUBU DA DAYA

Sabuwar Fassarar:

Ibrahim Malumfashi,
Danladi Z. Haruna,
Bukar Mada.

... Bulukiya ya shiga cikin tsibiri yana yawo, sai ya tarar da wani saurayi kyakkyawa, fuskarsa tana sheki, hawaye na tarara daga idanunsa. Yana zaune tsakanin wasu kaburbura guda biyu, yana kuka yana gunji. Bulukiya ya yi masa sallama, saurayi ya dakata da kuka ya mayar masa da sallama. Bulukiya ya tambaye shi, "Wanene kai? Wadannan kaburburan fa? Su waye a cikinsu?" 

Saurayi ya dube shi ya kara fashewa da kuka. Ya yi kuka har sai da hawaye suka jike masa gaban riga. Sa'annan ya ce, "Ka sani ya kai dan uwana, labarina abin mamaki ne da ban tausayi. Amma ba zan gaya maka shi ba har sai ka zauna tare da ni ka gaya mini labarinka da kuma inda ka nufa."

Bulukiya ya sami wuri kusa ga saurayi ya zauna. Ya kwashe labarinsa duka, tun daga mutuwar mahaifinsa da yadda ya fito gida da dalilin fitowarsa da abubuwan mamaki da ya gamu da su, ya gaya wa saurayi. Ya kara da cewa, "Yanzu Allah kadai ya san abin da zai faru gare ni bayan wannan."

Saurayi ya yi ajiyar zuciya, bayan ya ji labarin Bulukiya. Ya ce, "Ya dan uwana, Wallahi ba ka ga kome na mamaki ba a kan abin da na gani. Ka sani ya kai Bulukiya, ni na gamu da wakilan Shugabanmu Annabi Sulaimanu a wadanda ya dora kan wakilci tun a lokacin rayuwarsa. Na gamu da abubuwan mamaki barkatai. Hakika labarina bako ne, ina so ka zauna nan wurina har in gaya maka dukkan labarina. Za ka ji sababin zamana a wannan wuri, da labarin wadannan kaburbura da kake gani."

Lokacin da Sarauniyar Macizai ta kawo nan da labarinta sai Hasibu ya katse ta ya ce, "Allah ya ba ki nasara ya Sarauniya, ki bar ni in tafi gida. Ki hada ni da bayinki su fitar da ni daga wannan rami su kai ni bisa ga bayan kasa. Na rantse miki da Allah idan na koma gida ba zan kara yin wanka a gidan wanka ba sai a gidana duk tsawon rayuwata." 

Ta ce, "Ba zan bari ka fita daga wannan rami ba, domin ban yarda da rantsuwarka ba." Da ya ji haka sai ya fashe da kuka, macizai suka yi kuka don tausayinsa. Suka shiga ba Sarauniya hakuri suna cewa, "Muna rokonki ki hada shi da daya daga cikinmu ya fitar da shi daga wannan rami. Ya ranste miki ba zai kara shiga gidan wanka ba tsawon rayuwarsa."

Yayin da Sauraniyar Macizai, mai suna Yamlaika, ta ji macizai sun matsa mata da roko, sai ta juya wurin Hasib ta sa ya rantse har cikin zuciyarsa cewa bayan ya fita daga wurinta ba zai kara shiga gidan wanka ba. Bayan ya rantse sai ta umurci wani katon maciji, wanda ya fi jaki girma, ya dauke shi ya fitar da shi waje. Maciji ya duka zai dauke shi, sai ya juya wurin Sarauniya Yamlaika ya ce, "Ba zan tafi ba sai na ji labarin saurayin nan da Bulukiya ya iske yana kuka a cikin tsibiri da kaburbura a gabansa." 

Sarauniya ta ce, "Ka sani ya Hasibu, yayin da Bulukiya ya gaya wa saurayi labarinsa tun daga farko har karshe, ya kuma zauna domin jin labarin saurayin da dalilin zamansa a wannan wuri yana kuka da kaburbura biyu a gabansa. Sai saurayi ya ce masa,  "Ya dan uwana, me ka gani na mamaki? Ai ba ka ga kome ba akan abin da na gani. Ni na ga wakilan Shugaba Sulaimanu wadanda ya nada da kansa a lokacin rayuwarsa. Na hadu da abubuwan mamaki iri-iri wadanda wanina bai taba gani ba. Sai ya fara labarinsa kamar haka:

LABARIN JANSHAHU DAN SARKIN KABILA

Ka sani cewa ya kai Bulukiya, mahaifina Sarki ne, sunansa Daigamusu. Yana mulkin daular Kabila (Kabul) da ta Banu Shahalan. A karkashin mulkinsa akwai daulolin sarakuna dubu goma, kowane sarki yana mulki da birane dari, kowane birni yana da kauyuka dari a karkashinsa. A cikin kowane kauye akwai akalla gidaje dari. Duka wadannan dauloli sukan kawo masa haraji a kowace shekara. Saboda haka a tsaya kwatanta yawan arzikinsa da yawan askarawansa bata lokaci ne kawai. Ya kasance  Sarki mai adalci, yana kuma mulkin jama'arsa da gaskiya. Sai dai duk da wannan ni'ima da yake ciki, Allah bai nufe shi da samun da ba, wanda zai gaje shi bayan ransa.

Kullum da wannan tunani mahaifina ke kwana, da shi yake tashi. Ran nan dai sai ya sa aka tara masa dukan Malaman kasar, da masu bugun taurari da masu hisabi. Ya ce musu, "Ina so ku duba mini taurari ku gani, shin zan sami dan da zai gaje ni kafin mutuwata?"

Kowanensu ya dukufa ga aikinsa. Masu bugun taurari suka shiga zane bisa kasa suna sharewa, masu hisabi suka shiga lissafi, Malamai suka dauko takardu suka shiga nazari. Zuwa can suka ce masa, "Ya Sarki, hakika Allah zai arzuta ka da haihuwar da namiji. Amma ba za ka sami wannan da ba sai tare da 'yar Sarkin Hurassana." 

Sarki ya yi farin ciki da wannan albishir na Malamai. Ya yi musu kyauta mai tarin yawa, ya sallame su. Ya kira babban Wazirinsa mai suna Ainazari, shi kuma wani shahararren jarumi ne wanda shi kadai yakan fatattaki rundunar mutum dubu. Duk fadin daular Kabila da kewayenta sun san shi, sun san tsananin jaruntaka tasa. Da ya zo Sarki ya gaya masa abin da Malamai suka gani a cikin taurari. Ya kara da cewa, "Yanzu sai ka shirya maza ka tafi zuwa Hurassana, ka nemo mini auren 'yar Sarki Baharwanu."

Waziri Ainazari ya tafi ya hada tawagar da zai tafi da ita, suka kafa tantuna bayan gari suna jira Sarki ya sallame su. Sarki Daigamusu ya kawo dukiya mai yawa ciki har da kyankyandi na alharini alfan da dari biyar, da zinariya da azurfa da yakutu da sauran duwatsu masu daraja, ya ce a kai wa Sarki Baharwanu. Ya kuma kawo kaya irin wadanda amarya za ta bukata wajen yin ado ya bayar. Aka labta wa rakuma da alfadarai kaya. Kafin su tafi Sarki ya dauko takarda da alkalami ya rubuta wa Sarki Baharwanu wasika. A cikin takardar ya rubuta:

Bayan gaisuwa da fatar alheri, daga Sarki Daigamusu zuwa ga Sarki Baharwanu. Ka sani cewa mun tara masana ilimin taurari da hisabi sun gaya mana cewa za mu samu haihuwar da namiji, amma wannan da ba zai samu ba face tare da 'yarka. Saboda haka ne na turo Wazirina Ainazari tare da gaisuwa zuwa gare ka da kuma dukiyar neman aure. Na umurce shi, idan ka yarda, ya zama wakilina a wurin auren da duk wata hidima da za a yi. Idan an kammala kome ya zo mini da amarya. Kamar yadda na sanka mutum mai saukin kai da saurin fahimtar al'amurra, na san ba za ka juya wa wannan muhimmiyar bukata tawa baya ba. Kada ka manta ya Sarki Baharwanu, ni ke mulki da daular Kabila da ta Banu Shahalan, a karkashina ina da dauloli masu karfi. Idan na auri 'yarka za mu yi tarayya a cikin mulkin wadannan dauloli, na kuma yi alkawari zan rika turo maka da wani yanki na harajin da nake karba duk shekara. Ko ba kome ma, ai dan da za mu haifa shi zai gaje ni, kuma jikanka ne. Wannan ita ce bukatata zuwa gare ka. 

Sarki ya like bakin takarda, ya manna mata wata alama shaidar daga gare shi take, ya ba Wazirinsa. Waziri ya tafi tare da tawagarsa zuwa birnin Hurassana. Kwanci tashi har suka isa bayan birni, suka kafa tantunansu. Yayin da labarin zuwansu ya iske Sarki Baharwanu sai ya ta da manyan fadawansa domin su tarye su. Aka aza wa dabbobi abinci da abin sha da kuma harawa saboda dabbobi, suka nufi wurin tawagar Waziri Ainazari da ke bayan gari. Da suka isa suka sauka daga kan dabbobinsu, suka gaggaisa da juna, aka shirya abinci da abin sha. Suka zauna suka ci suka sha har suka tumbatsa, daga nan sai suka shiga hira. Haka suka kasance a bayan gari tsawon kwana goma, sa'annan suka shirya kayansu duka, suka hau dabbobi suka dunguma sai cikin gari. Sarki Baharwanu ya taryi Waziri Ainazari a bakin fadarsa cikin murna da farin ciki, suka rungumi juna, Sarki ya ja shi zuwa cikin fadarsa. 

Ainazari ya kawo dukan dukiyar da ya zo da ita daga Sarki Daigamusu ya ba Sarki Baharwanu, ya zaro wasika ya ba shi. Bayan Sarki ya karanta wasika ya fahimci sakon da ke cikinta, sai murna ta kashe shi. Ya juya wurin Waziri fuskarsa cike da fara'a ya ce, "Ka yi murna ya kai Waziri, Wallahi da Sarki Daigamusu zai bukaci rayuwata da sai in ba shi balle 'yata." Ya tashi ya shiga cikin gida, ya tarar da diyarsa da mahaifiyarta, ya kwashe labarin abin da ke tafe da Wazirin Sarki Daigamusu ya shaida musu. Ya tambayi ra'ayinsu, suka ce ya yi abin da duka ya ga ya dace. Ya kuma tara fadawansa ya gaya musu dalilin zuwan Ainazari, ya nemi shawararsu. Su ma suka ce masa ya yi abin da duk ya ga ya dace.

Za mu ci gaba gobe, da karfe tara na dare (9:00PM), in sha Allah.

Allah ya kai mu!2. HIKAYAR JANSHAHU DAN SARKIN KABUL

Daga littafin LABARUN DARE DUBU DA DAYA

Sabuwar Fassarar:

Ibrahim Malumfashi,
Danladi Z. Haruna,
Bukar Mada.

Sarki Baharwanu ya nemi shawarar iyalinsa da fadawansa, suka ce masa ka aikata abin da ka ga ya dace. Sai ya tafi wurin Waziri Ainazari ya shaida masa cewa ya amince da bukatar Sarki Daigamusu ta auren 'yarsa. Waziri ya zauna a wannan birni tsawon wata biyu, daga nan sai ya ce wa Sarki, ya kamata a yi haramar daurin aure domin yana so ya koma kasarsu. Sarki ya ce, wannan shi ne zancen hankali.

Aka shirya dukan abin da ake bukata na daurin aure. Sarki ya tara waziransa da hakimai da fadawa da malamai, kai har da talakawan gari sai da aka gayyato. Aka taru tinjim a kofar fada. Sarki ya umurci malamai su kulla auren Sarki Daigamusu da 'yarsa karkashin wakilcin Waziri Ainazari. Bayan an daura aure, Sarki ya sa aka kawata birni da kwalliya, aka shimfide dukkan hanyoyi da shimfidu na alfarma. Aka shirya amarya da kayan ado iri-iri ta fito kamar 'yar tsana.

Da ranar tafiya ta zo Sarki ya kawo dukiya mai yawan gaske, tare da duwatsu masu daraja, ya ba 'yarsa. Aka shirya mata darbuka ta musamman bisa wata rakuma wadda za ta hau. Amarya da tawagar Waziri Ainazari suka dunguma zuwa birnin Kabila. Yayin da labari ya riski Sarki Daigamusu, sai ya yi kamar ya kashe kansa don murna, ya sa aka yi ta buga tambura a cikin birni. Da ya kwatanci Waziri da amarya sun kusa isowa, ya yi umurni aka kawata birni aka shiga shagalin tarye. n amarya. 

Da amarya ta iso bayan gari, Sarki da duka jama'ar gari suka fita suka taro ta. Aka dawo cikin gari aka ci gaba da goce ganguna babu kama hannun yaro. Aka yi kamar kwana bakwai ana sabga, sa'annan kowa ya kama gabansa. Tun a daren farko Sarki ya shiga dakin amarya ya kawar mata da budurci, ya mayar da ita mace cikakkiya. Tun daga wannan rana wata ya bace mata.

Bayan wata uku ciki ya fara bayyana, murna a wurin Sarki ba sai an fada ba. Da watanni haihuwa suka cika, ta haifi danta namiji  wanda don tsananin kyawonsa har mata suka fara gulmar ko ba mutum ba ne. Yayin da Sarki ya sami labarin matarsa ta sauka lafiya kuma an sami yaro kyakkyawa, son kowa kin wanda ya rasa, nan da nan ya sa aka tara masa masana ilimin taurari da hisabi. Ya ce musu, "Ina so ku buga kasa ku duba mini taurari. Ku gaya mini abin da zai faru ga wannan yaro tun daga yanzu har zuwa lokacin mutuwarsa."

Suka share kasa suka yi zane, bayan sun yi nazarin zanen sai suka ga cewa wannan da na Sarki zai girma har ya zama saurayi ba tare da wani mummunan abu ya same shi ba. Amma idan ya shekara goma sha biyar zai auka cikin kunci da wahalar rayuwa. Idan ya tsallake wannan wahalar zai zama babban Sarki wanda har sai ya fi mahaifinsa shahara. Suka gaya wa Sarki abin da suka gani, ya yi murna da farin ciki. Ya rada wa yaro suna Janshahu. 

Sarki ya danka yaro ga hannun mai shayarwa da reno, ta shayar da shi tsawon shekara biyu sa'annan ta yaye shi. Ta ci gaba da renonsa har ya kai shekara biyar. Yayin nan mahaifinsa ya ci gaba da koyar da shi karatu da rubutu. Ya koyar da shi addini da koyarwar littafin Linjila. Sarki ya koya masa fada da takobi da harba baka da suka da mashi. Kafin shekara bakwai Janshahu ya zama jarumin gaske. Ya kware ga hawan doki, ya iya sara da takobi, ya iya harba baka, ya iya suka da mashi, ya zama gwanin zamuwa. Sai ya kasance babu abin da ke kayatar da shi irin farauta.

Wata rana sai kaddara ta sa Sarki Daigamusu ya fita farauta tare da dansa da askarawa masu yawa. Suka kutsa kai cikin daji suka yi ta kisan namun daji, tsawon kwana uku. Ran nan da rana tsaka, sun tsaya suna hutawa a cikin inuwa, sai dan Sarki ya ga wata barewa, launin jikinta gwanin ban sha'awa, ta gifta ta gabansa da gudu. Nan take ya zaburi dokinsa ya tasar ma ta, askarawa bakwai suka sakar wa dawaki linzami suka bi bayansa.

Da barewa ta ji kofatan dawaki bayanta sai ta kara mai, su kuma suka ci gaba da bin ta har ta kawo su bakin teku. Tana isowa bakin ruwa sai ta tirje domin ba hanya. Suna zuwa sai suka yi kukan kura da nufin yi mata kofar rago. Ita kuwa tana ganin haka sai ta yi kulin kubura cikin teku, rakuman ruwa suka ja ta suka tafi da ita, sai ta fada cikin ragar wani masunci. Ta yi, ta yi ta fita, ta kasa. Janshahu ya sauka tare da askarawa suka kwance wani kwale-kwale da ke daure a bakin gabar tekun, suka shiga suka nufi wurin da raga ta kama barewa, suka bar mutum guda a bakin gaba yana tsare musu dawaki.

Suka kama barewa suka sa a cikin kwale-kwale, sun yi niyyar juyowa sai dan Sarki ya hangi wani tsibiri a gabansu. Ya ce wa askarawa ina so in dan yawata cikin wancan tsibirin. Suka tuka jirgi suka nufi tsibiri. Da suka isa sai suka daure jirgi a gaci, suka shiga cikin tsibiri suka yi ta yawo suna kashe kwarkwatar ido. Can da yamma ta yi, sai suka hawo jirgi tare da barewa suka yi nufin juyowa zuwa ga dawakinsu. Allah da ikonsa sai wata iska mai karfi ta taso, rakuman ruwa suka motsa, jirginsu ya rika tangal-tangal, kamar zai kife. Iska ta ingiza su cikin teku, suka bace daga barin tafarki. Wannan shi ne abin da ya faru gare su.

Amma Sarki Daigamusu, yayin da ya ga dansa ya dade bai komo ba, sai ya umurci askarawa da su bazama cikin daji nemansa, ya raba su rukuni-rukuni. Suka fantsama suna nema. Can sai wasu daga cikin askarawa suka iso bakin teku, suka tarar da mutumin nan daya da aka bari jiran dawaki. Suka tambaye shi labarin dan Sarki da sauran mutum shida. Ya kwashe dukan abin da ya faru ya gaya musu. Suka tafi da shi gaban Sarki suka gaya masa  abin da ya faru. Yayin da Sarki Daigamusu ya ji zancensu, sai annurin da ke fuskarsa ya gushe. Ya cire kambin sarautar da ke bisa kansa ya jefar, hawaye suka cika masa idanu. Nan take ya koma gida ya rubuta takardu, ya aika da su ga Sarakunan da ke mulkin dukkan tsibiran da ke cikin wannan teku. Sa'annan ya sa aka shirya manyan jiragen ruwa guda dari, kowane jirgi dauke da askarawa cikin shirin yaki, suka watsu cikin teku, gabas da yamma, kudu da arewa suna bidar Janshahu. Sarki ya zauna  cikin bakin ciki da tunanin dansa. Ita kuwa mahaifiyar Janshahu, tana jin labarin bacewarsa sai ta yi sallallami, ta fashe da kuka, ta tabbata danta ya halaka ke nan, ta zauna zaman makokin mutuwarsa.

Da askarawan da Sarki ya tura suka kwana goma suna yawo cikin teku ba su ga Janshahu ba, sai suka dawo suka gaya wa Sarki. Amma Janshahu da mutum shida da ke tare da shi, iska ta yi ta tura jirginsu da sauri, bayan kwana goma suka iso ga tsibiri na biyu. Suka daure jirginsu bakin gaba, suka shiga cikin wannan tsibiri. Suka yi ta yawo har suka iso ga wani kogi mai gudana. Suka sha daga ruwansa suka wanke jikinsu, suka ci gaba da yawo. Suna cikin yawo sai suka hangi wani mutum daga nesa, yana zaune shi kadai.

Suka je wurin wannan mutum suka yi masa sallama, ya mayar musu da sallama cikin wata murya kamar ta tsuntsaye. Suka yi mamaki da jin irin wannan murya tasa. Suna cikin mamaki sai mutumin nan ya mike tsaye ya yi girgiza nan take sai ya tsage gida biyu, kowane tsagi ya nufi hanyarsa daban. Janshahu da mutanensa suka yi tsaye kamar gumaka suna kallon abin al'ajabi, har mutumin nan ya bace.

Suna nan tsaye ba su da sanannen ciki, sai suka ga mutane bila'adadin, iri-iri, suna ta gangarowa daga saman tsaunuka. Suna isowa ga koramar nan sai duk suka tsattsage gida biyu, suka taso wa  Janshahu da mutanensa haikan.

Za mu ci gaba gobe 9:00PM), in sha Allah.

Allah ya kai mu!3. HIKAYAR JANSHAHU DAN SARKIN KABUL

Daga littafin LABARUN DARE DUBU DA DAYA

Sabuwar Fassarar:

Ibrahim Malumfashi,
Danladi Z. Haruna,
Bukar Mada.

Janshahu da mutanensa na nan tsaye ba su da sanannen ciki, sai suka ga mutane bila'adadin, iri-iri, suna ta gangarowa daga saman tsaunuka. Suna isowa ga koramar nan sai duk suka tsattsage gida biyu, suka taso wa  Janshahu da mutanensa haikan. Da suka ga haka sai suka ari takalmin kare, suka nufi inda suka daure jirginsu. Amma kafin su kai ga jirgi har dodannin nan sun kama mutum uku sun lakwame. Janshahu da sauran mutum uku suka fada cikin jirgi suka tuka suka tsunduma cikin teku cikin tsananin tsoron abin da suka gani. 

Suka yi ta tafiya dare da rana ba tare da sun san inda suka nufa ba. Suka yanka barewar nan suka yi kilishi da namanta, ya zamanto naman nan shi ne abincinsu. Kwanci tashi iska ta tura jirginsu zuwa ga tsibiri na uku. Wannan tsibiri yana cike da yalwar itatuwa masu 'ya'ya da furanni launi daban daban. Ga kuma koramu, ruwa na tumbatsa a cikinsu. Kasar tsibirin kuwa duk ciyawa ta lullubeta, ta yi tsanwa shar, ta yi lif-lif kamar shimfida ta aka yi. Ga kwari masu ban sha'awa sai kaiwa da komowa suke yi, babu wanda ya kula da wani, kowane sai sha'anin gabansa kawai yake yi. Tsuntsaye kuma na ta rera wakoki masu kwantar da rai. Wannan tsibiri da kyawo yake sai ka ce wani yanki ne shi daga yankin Aljanna.

Tsibirin nan ya shere Janshahu, ya dubi mutanensa ya ce, "Wa zai sauka daga cikinku ya dubo mana yanayin wannan tsibiri." 

Wani mutum ya ce shi za shi. Janshahu ya ce, "A'a, sai dai ku tafi dukanku, ku bar ni nan cikin jirgi." Suka sauka bisa tsibiri, suka bar dan Sarki a cikin jirgi.

Suka yawace tsibirin nan kaf, gabas da yamma, kudu da arewa amma ba su ga wani mutum ba. Suna cikin zagaya tsibirin nan har suka zo tsakiyarsa, suka tarar da wani gida ginanne da fararen duwatsu, gidan an gina shi ne irin ginin da ake yi wa fadar manyan sarakuna. Suka shiga ciki, suka tarar da wani makeken lambu a tsakiyar gidan. A cikin wannan lambu babu irin 'ya'yan itatuwan da babu. Ga furanni launi daban daban kowace tana fitar da irin kamshin da ke gare ta. Sai tsuntsaye ke shawagi saman itatuwa, daga wannan reshen bishiya zuwa wancan, suna rera wakoki da irin kukansu. 

A tsakiyar lambun kuma akwai wani dan karamin tabki da aka gina da duwatsu masu kaylli kamar mudubi. Ruwan cikinsa garai-garai har ana iya ganin kome da ke karkashinsa. Daga gefen wannan tabki kuma wata babbar rumfa ce da aka yi mata rufi da siffar kubba. A cikin rumfar akwai ababen zama birjik sun zagaye wata irin karaga ta alfarma. Ita wannan karaga an yi ta ne da jan zinari, aka kawata ta da jauhari iri-iri, kamar su yakutu da zabarjadi da azurfa.

Yayin da mutanen nan suka ga irin tsari da kyau na wannnan gida, ga shi kuma babu kowa a cikinsa, sai suka cika da tsananin mamaki. Daga nan sai suka koma wurin Janshahu suka shaida masa labarin dukan abubuwan da suka gani a cikin wannan tsibiri. Yayin da ya ji labarinsu, sai ya cika da mamaki, ya ce, "Babu shakka sai na ga wannan abin mamaki da idona."

Ya sauko daga cikin jirgi suka tafi tare da mutanensa har zuwa wannan gida. Da suka shiga ciki ya ga yadda aka kawata gidan sai mamaki ya kama shi. Suka yi ta zagaya gidan suna kakabi. Suka rika tsinkar 'ya'yan itatuwan da ke cikin lambun suna ci. Ba su ankara ba har marece ya soma yi, kyawon gidan nan ya dauke musu hankali. Da suka gaji da zagaya cikin gidan sai suka zo ga rumfar nan, Janshahu ya haye bisa karaga ya zauna, sauran mutanensa kuwa kowa ya sami abin zama daya ya zauna. Wannan karaga sai ta tuna wa Janshahu da mahaifinsa da sarautarsa da kasarsu. Ya yi tunani a cikin ransa, ko wane hali mahaifinsa da mahaifiyarsa ke ciki? Wannan tunani ya sa hawaye suka karyo masa. Ashe su ma mutanen nan da ke tare da shi babu abin da suke yi sai tunanin gida.

Suna nan zaune suna kahon dandi, sai suka jiyo wani irin gunji, kamar kururuwar dubban mayaka, yana fitowa daga wajen da suka ajiye jirginsu. Dukansu suka yi zumbur suka mike tsaye suna kaduwa. Suka yi waje da gudu. Su duba haka, daidai inda suka daure jirginsu, sai suka hangi rundunar birai babu iyaka, sai ka ce farin dango. Sun darkako gidan suna gunji, suna tsalle-tsalle. To, ashe wannan tsibiri na biran nan ne. Bayan sun dawo daga yawo sai suka ga jirginsu Janshahu daure a bakin gaba, suka kakkarya shi suka watsar cikin teku. Daga nan sai suka yiwo wa fadar nan tsinke, inda Janshahu da mutanensa ke ciki.

Da Sarauniyar Macizai ta kawo nan da labarinta sai ta dakata kadan. Sai ta dubi Hasibu ta ce, "Ya Hasibu, duka wannan labari saurayin nan ne wanda Bulukiya ya iske a cikin tsibiri a gaban kaburbura yana kuka, yake labarta wa Bulukiya shi."

Hasibu ya ce, "Ya Sarauniya, to me ya faru ga Janshahu da mutanensa tare da birai?"

Sai Sarauniya ta ci gaba da labarinta, Janshahu da mutanensa na nan tsaye a bakin gidan nan, suna kallon birai sun nufo inda suke. Kowanensu kamar ransa zai fita saboda tsoro. Yayin da birai suka iso wurinsu, sai duk suka fadi suka dauki kasa a gabansu, sa'annan suka mike tsaye, kowane ya dora hannayensa bisa kirji ya sunkuyar da kai, alamar mubayi'a. Suka ja hannun Janshahu suka zaunar da shi bisa karaga, suka zaunar da mutanensa kusa gare shi. Su kuwa duk suka zauna bisa ababen zama, suka zagaye shi.

Can sai ga wasu birai sun zo da wata barewa, gasasshiya. Aka yayyanka namanta aka aza bisa wani babban faifai na zinariya, suka kai faifai gaban Janshahu da mutanensa, suka yi musu ishara da su ci. Dan Sarki ya ci nama tare da mutanensa har ya ishe su. Daga nan kuma biran suka kawo musu 'ya'yan itatuwa da ruwa. Bayan sun ci sun koshi, sai Janshahu ya tambayi birai, da ishara, menene labarinsu? Wane Sarki ne ya mallaki wannan kasaitacciyar fada?

Suka amsa masa da ishara, "Ka sani cewa wannan fadar shugabanmu ce, Shugaba Sulaimanu dan Dawuda (Amincin Allah ya tabbata a gare su). Ya gina wannan fada a cikin wannan tsbiri ne musamman domin shakatawa, a lokacin da yake raye. Yakan ziyarci wannan fada sau daya a cikin shekara.

Birai suka ci gaba da cewa, "Amma yanzu kai ne shugabanmu, mu kuwa duka bayinka ne. Wannan tsibiri da wannan fada da duk wani abu da ke cikin su, kai ke da iko da su yanzu. Ka ci ka sha dukkan abin da ranka ke so. Ka umurce mu da aikata maka kome kake so." Suna gama fadar wannan magana sai duk suka fadi suka kara yin gaisuwa gare shi. Daga nan sai duk suka kama gabansu, sai 'yan kadan aka bari.

Janshahu ya kwana tare da mutanensa a cikin fada, shi yana kan karaga su kuma suna zagaye da shi bisa ababen zamansu. Da gari ya waye, bayan hantsi ya dubi ludayi, sai ga birai hudu sun zo wurinsa. Wadannan birai sun kasance su ne wazirai gare shi. Suka zo tare da askarawa masu dimbin yawa, duk suka cika fadar saboda yawansu. Askarawa suka yi holi a gaban dan sarki Janshahu. Waziran nan hudu suka matsa kusa ga Janshahu suka yi masa ishara da cewa, ya mulke su da gaskiya, ya yi adalci a tsakaninsu. Birai suka yi ruri gaba daya, daga nan sai duka suka watse sai 'yan kadan da aka bari wadanda za su rika yi wa Sarki hidima.

Can kuma sai ga wasu birai sun zo da wasu irin karnuka manya-manya, girmansu kamar dawaki. Kowane kare an daura masa ragama da linzami. Janshahu da mutanensa suka yi mamakin irin wadannan karnuka. Birai suka umurce su da cewa kowa ya hau kare daya su biyo su. Suka hau karnuka suna mamakin girmansu. Wazirai ma suka hau nasu karnuka suka shige gaba Janshahu da mutanensa uku na biye da su har suka fito daga cikin fada. 

Suna fitowa sai suka tarar da birai birjik, kamar tururuwa, a bakin fadar, suna jiran fitowarsu. Waziran nan hudu suka shige gaba, Janshahu da mutanensa suka bi su a baya. Biran da suka tarar a bakin fada kuma suka dafa musu baya diiii.... kamar farin dango, wasu a kan karnuka, wasu suna tafiya kasa, suka nufi bakin teku. Da suka isa bakin teku sai Janshahu ya dubi inda suka daure jirginsu, sai ya ga wasu 'yan kiraren itace na jirgin a kasa, sauran jirgin kuma sai ya tabbatar da cewa an jefa shi cikin teku. Ya tambayi wazirai me ya faru ga jirginsu? Suka amsa masa da cewa, "Allah ya ba ka nasara, ai tun lokacin da muka ga kun shigo cikin wannan tsibiri muka san da cewa kai ne Sarkinmu da muke ta faman jiran zuwansa. Kuna fita daga cikin jirgin muka zo muka kakkarya shi, muka jefa cikin teku, gudun kada wata rana ka ce za ka gudu daga gare mu."

Yayin da Janshahu ya ji haka sai ya juya ga mutanensa ya ce musu, "Hakika ba mu da sauran hanyar tsira daga hannun wadannan birai, tilas mu dangana mu ga abin da Ubangiji zai yi da mu." Suka ci gaba da tafiya suna bin gabar teku har suka iso ga wata korama. Daga tsallaken koramar kuma wani babban tsauni ne ya yi sama kamar zai shiga cikin gizagizai. Da Janshahu ya dubi tsaunin nan da kyau sai ya ga wadansu irin halittu masu siffar mutane, amma sun fi mutum girma nesa ba kusa ba. Dukkansu farare ne, irin farin haske, kamar da hasken aka halicce su, sai ka ce fatalwa. Ga su nan dabu-dabu a jikin tsaunin kamar kuda sun daddabe nama.

Janshahu ya tambayi Waziransa, "Wadanne irin halittu ne wadannan?"

Suka amsa da cewa, "Allah ya ba ka nasara, ya Sarki. Wadannan halittu abokan gabarmu ne, kullum sai mun yake su. Su kashe mu, mu kashe su. Yanzu ma mun zo ne domin yakar su."

Koda suka kara matsawa kusa, sai Janshahu ya yi mamakin ganin halittun nan haye bisa wasu irn dawakai masu girman gaske, ya tsorata da irin wadannan halittu da bai taba ko jin labarinsu ba a cikin tatsuniya. Domin kuwa wasu daga cikin halittun na da kai irin na jaki, wasu kawunansu irin na rakuma, wasu kuma irin kawaunan shanu gare su, har da kahonni.

Yayin da halittun nan suka yi arba da rundunar birai, sai suka gangaro daga kan tsauni suka tsaya a bakin korama. Sai ya kasance wannan korama ta raba tsakanin rundunar birai da rundunar halittun masu kama da fatalwa. Daga nan fa sai halittunnan suka rika sungumar duwatsu, manya-manya, suna jifar birai da su. Duk yawan halittun nan sukan yo jifa lokaci guda, sai duwatsun nan su sauka, kamar an yo ruwansu daga sama, cikin rundunar birai. Birai suka rika zuba kasa matattatu kamar ana girgiza bishiyar mangwaron da 'ya'yanta suka nuna tibis.

WhatsApp 080327675747
Za mu ci gaba gobe, da karfe tara na dare (9:00PM), in sha Allah.

Allah ya kai mu!4. HIKAYAR JANSHAHU DAN SARKIN KABUL

Daga littafin LABARUN DARE DUBU DA DAYA

Sabuwar Fassarar:

Ibrahim Malumfashi,
Danladi Z. Haruna,
Bukar Mada.

Yayin da halittun nan, masu kama da fatalwa, suka yi arba da rundunar birai, sai suka gangaro daga kan tsauni suka tsaya a bakin korama. Sai ya kasance wannan korama ta raba tsakanin rundunar birai da rundunar halittun masu kama da fatalwa. Daga nan fa sai halittunnan suka rika sungumar duwatsu, manya-manya, suna jifar birai da su. Duk yawan halittun nan sukan yo jifa lokaci guda, sai duwatsun nan su sauka, kamar an yo ruwansu daga sama cikin rundunar birai. Birai suka rika zuba kasa matattatu kamar ana girgiza bishar mangwaron da 'ya'yanta suka nuna tibis.

Da Janshahu ya ga halittun nan na ta karkashe birai babu kakkautawa, sai ya yi wa mutanensa uku tsawa, ya ce su dana kibiyoyi ga baka su harbi halittun. Nan take kowa ya jawo bakansa ya dana kibiya suka sakar wa halittun, nan take wadanda aka harba suka fadi kasa matattu. Janshahu da mutanensa fa suka yi ta yi wa halittun nan ruwan kibau, suna zubar da su kasa matattu. Da halittun nan suka ga haka, abin da biran nan ba su taba yi musu ba, sai suka tsorata suka fara ja da baya. Janshahu da mutanensa suka ci gaba da sakar musu kibau. Suka kuma birai da suka ga abokan gabarsu sun fara ja da baya, sai suka yi ruri gaba daya suka tsallaka koramar nan suka tasar musu. Da halittun nan suka ga haka sai suka juya da baya da gudu suka haye saman tsauni, suka gangara bayansa suka bace.

Janshahu da birai suka bi su har suka kai saman tsauni. Da suka ga halittun sun gangara kasa sun bace, sai suka kyale su. Birai suka yi ta tsalle-tsallen cin nasara. A saman tsaunin Janshahu ya tsinci wani allon icce da rubutu na farin kwallin kura, rubutun na dauke da sako kamar haka:

Ya kai wannan dan Adam da ka tsinci kanka a cikin wannan kasa. Ka sani cewa za ka zama Sarkin biran da za ka tarar a cikin wannan tsibiri. Ka sani kuma ba ka da wata hanyar kubuta daga gare su face ko dai ta hanyar da ta yi gabas daga wannan tsauni, ko kuma hanyar da ta yi yamma daga gare shi. Idan ka bi hanyar da ta yi gabas, za ka fada cikin kasar wasu halittu masu kama da fatalwa. Bayan su ma akwai miyagun namun daji da ifiritai da maridai masu hatsarin gaske. Idan ka yi nasarar fita daga wannan kasa, bayan tafiyar watanni uku, za ka tarar da wata babbar teku, wadda ruwanta ya zagaye duniya. A nan za ka sami jirgin da zai dauke ka zuwa kasashen bil'Adamu.

Idan kuwa ka dauki hanyar da ta yi yamma daga wannan tsauni, bayan ka yi tafiyar wata hudu, za ka isa wani kwari da ake kira Kwarin Tururuwa. Wannan kwari yana da matukar hadari, amma idan ka wuce shi, ka yi tafiyar kwana goma.... Bayan tafiyar kwana goma za ka iso ga wata korama wadda ruwanta yake gudana da sauri kamar walkiya. Don tsananin saurin gudun ruwan idanu kan iya makancewa idan aka tsaya kallon shi. Wannan korama takan tsiyaye duk ranar Asabar, ta zamo babu digon ruwa ko daya a cikinta. Daga tsallaken wannan korama akwai wani babban birni na Yahudawa, wadanda ba su yadda da addinin da Muhammadu zai zo da shi ba, duk kuwa da cewa sun karanta labarin zuwansa a cikin littafinsu. Babu mutum daya mai burbushin addinin Islama a cikin wannan birni. Don haka zai fi dacewa a gare ka ka tsaya tare da biran nan kana matsayin Sarkinsu. Muddin kai ne Sarki a cikin biran nan, to, halittun nan masu kama da fatalwa ba za su taba samun nasara a kansu ba. Wanda ya yi wannan rubutu shi ne, Shugaba Sulaimanu Dan Dawuda (Amincin Allah ya tabbata a gare su).

Da Janshahu ya gama karanta sakon da ke jikin allo sai hawaye suka karyo masa, ya gaya wa mutanensa sakon da ya karanta. Daga nan sai suka gangaro daga kan tsauni tare da rundunar birai, suna tsalle-tsalle suna murnar samun nasara bisa ga abokan gabarsu, har suka iso fada. 

Haka dai Janshahu ya ci gaba da zama a cikin birai, yana mulki da adalci har ya kwashe shekara guda cur. Wata rana sai ya ce wa Waziransa yana so a hada masa askarawa domin yana da sha'awar fita farauta. Aka shirya fita farauta, suka kutsa cikin daji mai yawan itatuwa da namun daji. Bayan sun yi kwana da kwanaki suna farauta, suna kara kutsawa cikin daji, rannan sai suka tunkari Kwarin Tururuwa.da ganin wannan wuri sai Janshahu ya gane shi, domin ya karanta siffarsa a jikin allon nan da ya tsinta a saman tsauni. 

Da suka zo gab da wannan kwari sai Janshahu ya ce a sauka a ci abinci a huta a wannan wuri. Aka kafa tantuna, suka zaunan wannan wuri suna ci suna sha tsawon kwanaki goma. Ranar kwana na goma sha daya, cikin dare da Janshahu ya lura da cewa birai sun yi barci, sai ya kira mutanensa gefe guda ya ce musu, "Ina so mu tsere daga wadannan birai, mu bi ta cikin Kwarin Tururuwa mu isa ga birnin Yahudawa. Daga can mu nemi hanyar komawa birninmu. Idan Allah ya yi mana gyadar dogo sai mu koma gida lafiya."

Suka amsa masa, "Mun ji mun amince."

Suka bari sai da dare ya tsala, suka tashi suka saka sulke, suka rataya takubba, suka soke wukake ga gindinsu. Suka kama hanya da hanzari, suka nufi yamma. Suka yi ta tafiya har gari ya waye. Da gari ya waye birai suka farka daga barci ba su ga Janshahu da mutanensa ba, sai suka tabbatar da guduwa suka yi. Nan da nan suka hau karnuka masu kama da dawaki, suka rabu gida biyu, wasu suka nufi gabas wasu kuma suka yi yamma inda Kwarin Tururuwa.

Da yake su Janshahu a kasa suke tafiya, su kuwa birai a kan karnuka suke masu gudu da sauri, nan take suka fara hango Janshahu da mutanensa suna gab da shiga Kwarin Tururuwa. Birai suka kara kaimi domin su cim musu. Yayin da Janshahu da mutanensa suka hango birai sun nufo su a sukwane sai suka afka cikin Kwarin Tururuwa, amma ina, ko da suka shiga cikin kwari har birai sun tarar da su, suka afka ciki tare. Lokacin da birai ke shirin kama Janshahu da mutanensa, sai kuwa ga rundunar tururuwa ta taso wa biran nan kamar farin dango. Kowace tururuwa girmanta kamar kare. Da ma can abokan gaba ne tsakaninsu da birai.

(c) 2015 Taskar Bukar Mada
http://bukarmada.com
Bukarmada@gmail.com
Twitter: @bukarmada
WhatsApp: +2348021218337
BBM: 2BDDD505

Za mu ci gaba gobe da karfe tara na dare (9:00PM), in sha Allah.

Allah ya kai mu!5. HIKAYAR JANSHAHU DAN SARKIN KABUL

Daga Littafin LABARUN DARE DUBU DA DAYA

Sabuwar Fassarar:

Ibrahim Malumfashi,
Danladi Z. Haruna,
Bukar Mada.

Lokacin da birai ke shirin kama Janshahu da mutanensa, sai kuwa ga rundunar tururuwa ta taso wa biran nan kamar farin dango. Kowace tururuwa girmanta kamar kare. Da ma can abokan gaba ne tsakaninsu da birai.

Nan take yaki mai tsanani ya barke tsakanin dakarun tururuwa da na birai. Sai kawai tururuwa ta kama biri da bakinta mai kaifin gaske, sai dai ka ji kyas! Ta raba shi biyu ta yarbar. Haka su ma birai suka shiga saran tururuwa da takubba, suna kashe su. Aka ci gaba da gwabza yaki har zuwa marece. Rundunar tururuwa ta fi ta birai yawa, don haka suka sami galaba a kan birai suka kashe su da yawa. Da Janshahu ya ga hankalin birai ya dauku ga yaki, sai ya sulale da mutanensa, suka bi tsawon kwarin, suka ci gaba da tafiya, tun da marece har dare ya yi, har gari ya waye ba su tsaya ba. Birai sun shagala da yaki da tururuwa, da gari ya waye haske ya bayyana, birai suka lura da Janshahu ya sulale da mutanensa sai suka bar yaki suka bi bayansu a sukwane, cikin kankanin lokaci suka tarar da su.

Da Janshahu ya gan su sai ya yi wa mutanensa tsawa, ya ce, "Ku jawo takubbanku ku yi shirin yaki." Kowa ya zare takobinsa ya tsaya yana jiran isowar birai. Da birai suka matso kusa gare su, sai mutanen nan suka yi kukan kura suka fada musu da sara, ba ji ba gani, suka yi ta zubar da su kasa matattu. Can sai wani katon biri, mai hannu kamar kafar giwa, ya husata ya bugi daya daga cikin mutanen da hannunsa. Saboda karfin wannan biri, mutumin ya karye gida biyu, ya fadi kasa bai ko shura ba.

Ganin haka sai birai suka kara himma, suka taso wa Janshahu da sauran mutanensa. Da Janshahu ya ga haka sai ya umurci mutanensa da su gudu. Suka kara kutsawa cikin Kwarin Tururuwa. Janshahu ya hangi wata babbar korama, ruwanta yana gudu, daga gefenta kuma rundunar tururuwa ce babu iyaka. Tururuwa na ganin Janshahu da mutanensa sai ta taso musu ta zagaye su. Ganin haka sai daya daga cikin mutanen Janshahu ya fara saran su da takobinsa, yana raba su gida biyu. Tururuwa fa suka husata suka kyale Janshahu da mutum daya da ke tare da shi, suka rufar wa wannan mai saran su. Suka kama shi suka daddatsa gunduwa-gunduwa da bakunansu. Daga nan kuma sai ga biran nan sun taso za su yi wa Janshahu sukuwar salla. Da ganin haka sai Janshahu ya ja hannun mutum dayan nan da ya rage, suka runtuma da gudu suka fada cikin ruwan koramar nan.

Janshahu ya yi iyo har ya isa bakin gaba. Allah ya taimake shi ya kama reshen wata bishiya da ya sunkuyo cikin ruwa, ya hau. Ya sauka a kan kasa. Abokin tafiyarsa kuwa sai igiyar ruwa ta ja shi ta fyada ga wani dutse, nan take rai ya yi halinsa, ruwa ya tafi da shi. Shi kuwa Janshahu sai ya tsaya daga tsallaken koramar yana hangen tururuwa da birai, wadanda yaki mai tsanani ya rincabe a tsakaninsu. Da birai suka ga ba dama, tururuwa na neman karar da su, sai suka juya da baya cikin tsananin bakin cikin rabuwa da Janshahu.

Janshahu ya tube tufafinsa ya matse, ya shanya su bisa yashi, ya zauna yana bakin cikin rabuwa da mutanensa. Da dare ya yi ya sami wani kogo ya shige, amma saboda tsoro da kuma kadaici bai yi barci ba har gari ya waye.

Bayan gari ya waye, ya fita daga cikin kogo ya kama hanya ya yi ta tafiya ba dare ba rana, yana cin 'ya'yan itatuwa yana shan ruwan koramu har ya kawo ga tsaunin nan mai haske kamar wuta. Ya raba shi ya wuce, daga nan sai ga wani katon kogi ya bayyana a gabansa. Ruwansa na gudu kamar walkiya don sauri. Daga tsallaken kogin ya hangi wani babban birni, wanda yake shi ne birnin nan na Yahudawa da ya karanta labarinsa a cikin allon Annabi Sulaimanu.

Ya zauna a bakin gabar kogin yana jiran ranar Asabar ta zagayo. Ranar na zuwa kuwa sai kogin nan ya kafe. Janshahu ya bi ta cikinsa ya tsallaka zuwa birnin Yahudawa. Ya shiga birnin ya yi ta yawo amma bai ga kowa ba. Da ya gaji da yawo sai ya je ga kofar wani gida ya tura ta, sai ya ga ta bude. Bai yi wata-wata ba sai ya kutsa kai cikin gidan. Ya iske mutanen gidan zaune a tsakiyar gidan, sun yi shiru babu mai magana da wani, kamar masu zaman makoki.

Janshahu ya ce musu, "Ni bako ne, mayuwanci. Ko za ku taimake ni da abinci?"

Mutanen suka nuna masa abinci da abin sha, suka yi masa ishara da hannu cewa, "Ci ka sha abin da ranka yake so, amma kada ka yi magana."

Ya zauna ya jawo akushin abinci gabansa, ya nada dayan cikinsa, ya sha ruwa ya yi gyatsa. Ya kwana tare da mutanen nan. Da gari ya waye, mai gida ya yi masa maraba da zuwa, sa'annan ya tambaye shi inda ya fito da kuma inda za shi?

Wannan tambaya sai ta tuna wa Janshahu da gida, ya tuna mahaifansa da jama'arsa, sai ya fashe da kuka. Da ya natsa, sai ya kwashe labarinsa duka ya gaya wa mai gida. Ya gaya masa shi dan Sarkin kasar Kabila ne. Bayahude ya yi mamaki da jin labarin Janshahu, ya ce, "Ba mu taba jin sunan wannan kasa taku ba. Amma mukan ji fatake na labarin wani babban birni wai shi Al-yaman, wanda ke yammacin wannan birni namu."

Janshahu ya tambayi Bayahude, "Menene nisan wancan birni na Al-yaman daga nan?"

Bayahude ya amsa masa, "Fatake sun ce tafiyar shekara biyu da watanni uku ce a kan rakuma."

"Yaushe ayarin fatake ke tashi zuwa can?" Janshahu ya tambaya.

Bayahude ya amsa masa, "Suna nan suna shiri. Nan da shekara daya za su tashi."

Da Janshahu ya ji haka sai hawaye suka karyo masa. Ya yi kuka domin rabuwa da mahaifinsa da mahaifiyarsa, ya tuna mutanensa da suka mutu. Bayahude ya rarrashe shi yana cewa, "Daina kuka dan samari. Ka zauna tare da mu kafin ayarin fatake ya gama shiri, sai mu hada ka da su. Idan kuka isa birnin Al-yaman sai su hada ka da wasu fataken masu zuwa kasarku."

Janshahu ya zauna a gidan Bayahude tsawon wata biyu. Kullum yakan fita yawo, ya shiga cikin birni sako-sako, lungu-lungu, yana kashe kwarkwatar ido. Ran nan yana yawo cikin birni, kamar yadda ya saba, sai ya ji wani mutum yana shela yana cewa, "Wa zai yi mini aikin yini guda in ba shi dinari dubu da kyakkyawar kuyanga?" Amma babu wanda ya ce wa mutumin nan ci kanka.

Da Janshahu ya ga babu wanda ya daga kai balle ya kalli mai shelar nan, sai ya ce a cikin ransa, "Babu shakka aikin da mutumin nan ke son a yi masa yana da matukar wahala. Ba don haka ba me zai sa ya sa kudi haka tsagwagwa har da kuyanga a kan aikin yini guda?" Janshahu ya ci gaba da tunani a cikin ransa, "Amma kuma fa an ce da rashin tayi a kan bar araha. Bari in karbi kudin mutumin nan in ga wane irin aiki ne wannan. Mai rabon ganin badi ko ana dakawa a turmi ai zai gani."

Ya tafi wurin mai shela ya ce masa, "Ga ni. Zan yi aikin da ka bukata."

Mutumin ya ce masa, "Zo mu je." Ya shige gaba Janshahu na biye da shi har suka isa ga wani babban gida, abin kawata da kwalliya. Suka tarar da wani Bayahude, attajiri, ya harde bisa wani abin zama da aka yi da labunus. Mai shela ya matsa kusa ga attajirin nan, ya sunkuyar da kai cikin ladabi ya ce, "Ya shugabana, na yi shela tsawon wata uku a cikin wannan birni, ban sami wanda zai yi aikin da kake so ba sai wannan saurayi."

Da tajiri ya ji haka, sai ya yi marhabin da Janshahu. Ya mike daga kan abin zamansa ya kama hannun Janshahu ya shiga da shi cikin wani kawataccen daki. Ya umurci kuyangi su kawo masa abinci. Kuyangi suka tafi suka dawo da akussa cike da nama, suka ajiye a gaban tajiri da Janshahu. Aka kawo musu ruwa suka wanke hannuwansu, suka ci nama suka koshi. Suka jawo gorunan sha, suka sha daga cikinsu.

Bayan sun gama cin abinci, sai tajiri ya tashi ya fita. Ya dawo da jaka mai dinari dubu a cikinta tare da wata kyakkyawar kuyanga. Ya ce wa Janshahu, "Dauki wannan kudi da yarinya, mallakarka ne. Ka kwana a cikin wannan dakin, sai gobe da safe zan dawo mu tafi zuwa ga aikin da za ka yi mini."

(c) 2015 Taskar Bukar Mada
http://bukarmada.com
Bukarmada@gmail.com
Twitter: @bukarmada
WhatsApp: +2348021218337
BBM: 2BDDD505

Za mu ci gaba

Allah ya kai mu!
6. HIKAYAR JANSHAHU DAN SARKIN KABUL

Daga littafin LABARUN DARE DUBU DA DAYA

Sabuwar Fassarar:

Ibrahim Malumfashi,
Danladi Z. Haruna,
Bukar Mada.

Bayan sun gama cin abinci, sai tajiri ya tashi ya fita. Ya dawo da jaka mai dinari dubu a cikinta tare da wata kyakkyawar kuyanga. Ya ce wa Janshahu, "Dauki wannan kudi da yarinya, mallakarka ne. Ka kwana a cikin wannan dakin, sai gobe da safe zan dawo mu tafi zuwa ga aikin da za ka yi mini."

Janshahu da yarinya suka kwana wuri guda, suka dumama jikin juna. Da safiya ta yi, tajiri ya sa aka kai Janshahu gidan wanka, aka shirya shi cikin tufafin alharini, na alfarma. Suka zauna a cikin dakin shakatawa, tajiri ya sa kuyangi suka hallaro da molo da dundufa da sarewa. Aka shirya abubuwan ci da na sha, a cikin akussa da goruna. Suka ci suka sha. Kuyangi suka yi rawa da waka. Ba su gushe ba kan haka har dare ya tsala. Tajiri ya tashi ya nufi dakinsa, ya umurci Janshahu ya koma nasa dakin, sai gobe za su tafi zuwa ga aikin da zai yi masa. 

Janshahu ya koma dakinsa, suka kwana tare da kuyanga. Da gari ya waye aka kai shi gidan wanka, aka ba shi tufafi na alfarma ya sanya. Bayan ya dawo daga gidan wanka sai tajiri ya tambaye shi, "Shin ka shirya a kan aikin da za ka yi mini?"

Janshahu ya amsa masa, "Kwarai kuwa, a shirye nake."

Tajiri ya umurci bayi su kawo musu alfadarai guda biyu. Ya hau daya, Janshahu ya hau daya, suka nufi wajen birni. Suka yi ta tafiya tun da safe har rana ta take. Suka isa ga wani tsauni, tsawonsa babu iyaka. Da suka kawo ga gindin tsauni, sai tajiri ya sauka daga kan alfadara, ya umurci Janshahu cewa ya sauka daga kan tasa alfadarar. Bayan Janshahu ya sauka daga kan alfadara, sai tajiri ya zaro wuka da igiya, ya mika wa Janshahu ya ce, "Ina so ka yanka mini wannan alfadara."

Janshahu ya karbi wuka da igiya, ya nade hannayen rigarsa da kafafun wandonsa. Ya tattare habar rigarsa ya cusa cikin wandonsa. Ya kayar da alfadara, ya daure kafafunta da igiya. Ya sa wuka ya yanke mata makogwaro. Tajiri ya ce, ya fede ta ya cire kan da kafafu. Ya aikata kamar yadda aka umurce shi. Alfadara ta zama kamar wani tarin nama ne wuri guda.

Tajiri ya ce, "Ka farke cikinta, ka fitar da kayan cikin waje, ka shiga ciki in dinke ka. Ina so bayan na dinke ka a cikinta ka gaya mini dukan abin da ka gani. Wannan shi kadai ne aikin da za ka yi mini."

Janshahu ya farke cikin alfadara, ya zubar da kayan cikin waje. Ya shige cikin cikinta ya kudundune. Tajiri ya sa zare da allura ya dinke cikin alfadara, ya koma wani wuri da nisa ya make yana kallon abin da zai faru.

Can sai ga wani katon tsuntsu, girmansa kamar rakumi, ya fyauce alfadarar ya tashi sama da ita. Ya  nufi kololuwar tsaunin nan ya sauka da ita. Bayan tsuntsu ya fara yin kalaci a kan alfadara, sai Janshahu ya barke dinkin ya fito waje. Da tsuntsu ya gan shi sai ya tsorata, ya tashi sama ya bar shi nan saman kololuwar tsauni.

Jansahahu ya mike tsaye cikin mamaki, ya duba dama da hagu bai ga kowa ba, sai gasusuwan mutane da dabbobi birjik a wurin. Ganin haka sai ya buga salati ya ce, "Babu tsimi babu dabara face daga Allah Madaukakin Sarki."

Ya zo bakin tsaunin ya leka kasa, ya hangi tajiri can karkashin tsaunin tamkar dan tsuntsu. Yayin da tajiri ya hango Janshahu sai ya yi kira da karfi ya ce, "Jeho mini duwatsun da ke kusa gare ka in nuna maka hanyar da za ka bi ka sauko." Iska ta kwashi muryarsa ta kai ga kunnen Janshahu.

Janshahu ya jeho masa kamar duwatsu metan, wadanda suke duk yakutu ne da jauhari mai tamanin gaske. Bayan ya gama jefa masa, sai ya bude murya da karfi ya ce, "Nuna mini inda hanya take in kara jeho maka wasu."

Tajiri bai ko tsaya sauraren Janshahu ba, sai ya tattara duwatsun da ya jeho masa ya kulle su cikin rigiza, ya aza wa alfadararsa ya koro ya nufi gida yana cewa, "Ai kuda wajen kwadayi yakan mutu." Ya bar Janshahu saman tsauni, tasa ta fisshe shi. 

Yayin da Janshahu ya ga tajiri ya tafi ya bar shi saman wannan tsauni, kuwwarka banza. Ya yi nadamar karbar kudin tajiri, ya ce a cikin ransa, "Babu shakka masu iya magana sun yi gaskiya da suke cewa, 'kwadayi mabudin wahala.'" Ya yi kuka har ya gaji. Da ya ga dai kuka ba zai fitar da shi ba, sai ya daga hannuwansa sama ya roki Allah ya kubutar da shi daga cikin wannan hali. Ya zauna cikin wannan hali tsawon kwana uku. Daga nan sai ya tashi ya yi ta tafiya saman dutse har tsawon wata biyu, yana cin abin da ya samu na daga 'ya'yan itatuwa da ciyayin da ke saman dutsen. Kwanci tashi yana tafiya, har ya kawo karshen tsaunin ta bayansa. Ya ga wata hanya ta gangara ta nufi kasan tsaunin. Ya bi wannan hanya, bayan ya yi 'yar tafiya mai tazara, sai ya hangi wani kwari, daga can kasan tsaunin, mai yawan itatuwa masu 'ya'ya. Ya ga tsuntsaye masu launi iri daban daban suna ta kai da komowa, daga wannan bishiya zuwa waccan, suna rera wakoki da kukansu. 

Janashahu ya yi farin ciki da ya fara hangen burbushin kasa. Ya ci gaba da gangarowa daga kan tsauni tsawon sa'a guda, ya tarar da wani kwararo kamar bututu, wanda ruwa ke gangarawa zuwa ga kwarin nan da ya hanga. Ya bi ta cikin wannan kwararo yana tafiya har ya bulla cikin kwarin. Ya tsaya ya duba dama, bai ga komai ba. Ya duba hagu, sai ya hangi wani gini mai wata irin doguwar hasumiya. Sai ya nufi wannan gini, zuciyarsa na dar-dar.

Za mu ci gaba

Allah ya kai mu!

_____7. HIKAYAR JANSHAHU DAN SARKIN KABUL

Daga Littafin LABARUN DARE DUBU DA DAYA

Sabuwar Fassarar:

Ibrahim Malumfashi,
Danladi Z. Haruna,
Bukar Mada

Janashahu ya yi farin ciki da ya fara hangen burbushin kasa. Ya ci gaba da gangarowa daga kan tsauni tsawon sa'a guda, ya tarar da wani kwararo kamar bututu, wanda ruwa ke gangarawa zuwa ga kwarin nan da ya hanga. Ya bi ta cikin wannan kwararo yana tafiya har ya bulla cikin kwarin. Ya tsaya ya duba dama, bai ga komai ba. Ya duba hagu, sai ya hangi wani gini mai wata irin doguwar hasumiya. Sai ya nufi wannan gini, zuciyarsa na dar-dar.

Yana isa ga ginin nan sai ya tarar da wani dattijo, mai farin gemu, annuri na fita daga fuskarsa. Yana tsaye a bakin kofar wannan gini rike da sandar lu'ulu'u a hannunsa. Janshahu ya yi wa dattijo sallama. Dattijo ya mayar masa da sallamarsa, ya kuma yi masa lale marhabin. Ya jawo abin zama ya ba shi, ya ce ya zauna. Janshahu ya zauana.

Bayan ya zauna dattijo ya dube shi, fuskarsa cike da mamaki, ya tambaye shi, "Ya dana, yaya aka yi ka shigo wannan kasa wadda wani dan Adam bai taba takowa ba, face Shugabanmu Sulaimanu Dan Dawuda?" 

Da Janshahu ya ji tambayar dattijo, sai hawaye suka karyo masa, ya yi kukan bakin ciki domin rabuwa da kasarsa. Dattijo ya dafa kafadarsa ya ce, "Bari kuka ya dana. Kukanka yana kona mini rai." Yana gama fadar haka, sai ya tafi ya kawo masa abinci da abin sha, ya ajiye a gabansa ya ce, "Ci."

Janshahu ya ci abinci ya koshi. Ya godewa Allah Madaukakin Sarki. Yayin da dattijo ya ga hankalinsa ya fara komowa jikinsa, sai ya ce masa, "Ya dana, gaya mini labarinka, da abin da ya fito da kai daga gida, da kuma dalilin zuwanka nan."

Janshahu ya kwance wa dattijo bakin jaka. Ya gaya masa kome tun daga fitowarsa gida har zuwa wannan wuri. Dattijo ya cika da mamaki, matukar mamaki. Sa'annan Janshahu ya tambayi dattijo, wanene shi? Wa ya mallaki wannan kwari da fadar da ke cikinsa? 

Dattijo ya amsa masa, "Ya dana, wannan kwari da kake gani, da fadar da ke cikinsa, mallakar Shugaba Sulaimanu Dan Dawuda ce (Amincin Allah ya tabbata a gare su). Ni kuwa sunana Sheik Nasar, nine mai kula da tsuntsaye dukansu. Shugaba Sulaimanu ya gina mini wannan fada, sa'annan ya sanar da ni harshen tsuntsaye na duniya duka, ya nada ni a matsayin Sarkinsu. Karshen kowace shekara, tsuntsaye sukan zo nan gare ni, rukuni-rukuni, in duba su in kuma yi hukunci a tsakaninsu. Wannan shi ne dalilin zamana wannan wuri." 

Yayin da Janshahu ya ji jawabin Dattijo, sai ya yi kuka, kuka mai yawa ya ce, "Ya baffana, ya ya za a yi na koma kasarmu?"

Dattijo ya amsa masa, "Ka sani cewa ya kai dana, kana kusa ne da Dutsen Kaf. Ka zauna nan tare da ni har zuwa lokacin da tsuntsaye za su zo gare ni, sai in hada ka da masu zuwa wajen kasarku su tafi da kai. Zan bude maka wannan fada ka zagaya cikinta. Ka ci ka sha dukkan abin da ranka yake so." 

Janshahu ya zauna tare da Sheik Nasar a cikin kwari, yana ci daga 'ya'yan itatuwa masu zaki da dadi. Yana shakar kamshin furanni, yana sauraren wakokin tsuntsye. Saboda kyawun kwarin nan sai bakin cikin Janshahu ya yaye, zuciyarsa ta yi fari, ya kasance cikin annashuwa da farin ciki har lokacin zuwan tsuntsaye ya gabato. Da ranar zuwan tsuntsaye ta zo, sai Sheik Nasar ya dauko mabudan fadar nan ya mika wa Janshahu ya ce masa, "Ya dana Janshahu, karbi wadannan mabudai, ka shiga cikin wannan fada ka kashe kwarkwatar idanunka kafin lokacin komawarka gida. Amma akwai wata kofa daya, wanda aka kulle da kwadon zinariya, to kada ka kuskura ka bude ta balle har ka shiga cikinta. Idan kuwa ka bijirewa wannan gargadi nawa, ka shiga cikin wannan kofa, to kuwa za ka shiga cikin taskun rayuwa." Ya jaddada wannan gargadi ga Janshahu, ya kara jaddada shi har sau uku, sa'annan ya ba shi mabudai ya nufi inda yake tsayuwa domin amsa gaisuwar tsuntsaye. Tsuntsaye suka rika zuwa gare shi kungiya-kungiya, suna yin gaisuwa gare shi. Wannan shi ne al'amarinsa. 

Amma al'amarin Janshahu kuwa shi ne bayan ya bude fada sai ya shiga cikinta, ya rika zagayawa yana kallon abubuwan mamaki da ke ciki. Ya rika bude kofofi daya bayan daya, yana shiga cikinsu har ya zo ga kofar nan da Sheik Nasar ya gargade shi da shigarta. Ya ga kofar duk ta fi sauran kofofin kyau, an rufe ta da kwadon zinariya. Kyawun wannan kofa sai ya kayatar da shi, ya tsaya yana wasi-wasi yana zancen zuci, "Babu shakka abin da ke cikin wannan kofa ya zarce sauran kofofin nesa ba kusa ba, ni kuwa na so in ga abin da ke cikin wannan kofa." Ya yi kamar zai wuce, sai kuma wata zuciyar ta dakatar da shi. Ya kara cewa a cikin ransa, "Shin wai ma don me Sheik Nasar ya hana ni shiga cikin wannan kofa? Babu makawa in ga abin da ke ciki! Ai duk abin da zai sami bawa na kaddara rubutacce ne, tun kafin ya leko duniya." Sai ya sa mabudi ya bude kwadon kofa, ya tura kofar da hannu ta bude, ya kutsa kai ciki.

Yana shiga cikin wannan soro sai ya dimauta da abin da ya gani na daga kyawon wannan soro. A tsakiyar soron ya ga wani tabki da aka gina da farin dutse, daga gefen wannan dan tabki akwai wani dan daki karami da aka yi da danyen zinari, aka kawata shi da azurfa da buluri. Dan dakin na da wata taga ta farin karfe, an daje bakinta da yakutu da ruhham da zubarjadi. Da Janshahu ya shiga cikin wannan dan daki sai ya ga an dabe kasansa da tsanwar balhashi da zumarrazi. Ya ga wani dan tabki karami da aka gina da zinariya, da wani bututu na azurfa  a tsakiyarsa yana aman ruwa. A zagaye da tabkin akwai surorin tsuntsaye iri daban-daban, wasu an yi su da zinariya wasu da azurfa, wasu da tagulla. Wasu daga cikin tsuntsayen nan suna fitar da ruwa daga bakunansu, ruwan na komawa cikin dan tabkin. Wasu kuma suna rera wakoki da irin kukansu idan wani dan bututu ya busa musu iska. 

Daga gefen wannan tabki Janshahu ya ga wata kofar, ya shiga cikinta sai ya tarar da wani makeken lambu, mai yawan itatuwan wardi da furanni, koramu na gudana ko'ina, da tsuntsaye suna rera wakoki. A cikin lambun kuma akwai wata rumfa ta alharini, sandunanta na zinariya. A tsakiyar rumfar an kafa wata babbar karaga irin ta masu mulki. Wannan karaga ta lu'ulu'u ce, an layyace ta da zubarjadi da zinariya da azurfa da jauhari iri-iri. A saman karagar kuma an kafa wata laima ta tsanwar alharini, mai fadi da tsawo awo hamsin. Wannan laima an yi ma ta cin baki da zinariya da azurfa da lu'ulu'u da dangin jauhari. Daga gefen wannan karaga an shimfida dardumar Shugaba Sulaimanu Dan Dawuda (Amincin Allah ya tabbata a gare su).

Janshahu ya yi mamaki da kyawon wannan wuri matukar mamaki. Ya shiga cikin lambu yana zagayawa, kamshin furanni duk ya cika wurin da wakar tsuntsaye mai kwantar da hankali. Ga iska mai sanyi tana kadawa, rassan itatuwan na rangaji gwanin ban sha'awa. A karkashin kowace bishiya ta cikin wannan lambu an kafa gado na zinariya da shimfidu masu daraja.

Bayan ya gama yawo cikin lambu sai ya dawo inda rumfar nan take, ya dare bisa karaga sai ka ce wani Sarki. Bai dade da zama ba sai barci ya yi awon gaba da shi. 

Bayan ya yi barci na wasu 'yan sa'o'i kadan sai ya farka. Ya tashi daga kan karaga ya tafi inda wani abin zama da ke karkashin wata itaciya ya zauna. Yana nan zaune karkashin itaciya yana mamakin wannan wuri, sai ya hangi wasu tsuntsaye guda uku cikin sararin Subahana, sun yiwo wa lambun nan tsinke. Da suka yo kusa sai Janshahu ya ga jikin tsuntsayen irin na tattabaru ne farare, girmansu kuwa kamar mikiya. Suka zo suka sauka a gefen wani tabki da ke cikin lambun. Daga inda Janshahu yake zaune yana hangen su, amma da yake a bayan bishiya ne, tsuntsayen ba su iya ganinsa.

Bayan sun sauka sai suka dan yi wasanni da juna, daga nan sai Janshahu ya ga sun cire fukafukansu na gashi, suka yi girgiza, nan take sai suka rikida zuwa 'yan mata, tsarar juna, suna haske kamar watanni. Tsarki ya tabbata ga Mahaliccin wadannan 'yan mata, wadanda Janshahu bai taba ganin kyawawa kamarsu ba.

(c) 2015 Taskar Bukar Mada

Za mu ci gaba in sha Allah.

Allah ya kai mu lafiya!8. HIKAYAR JANSHAHU DAN SARKIN KABUL

Daga Littafin LABARUN DARE DUBU DA DAYA

Sabuwar Fassarar:

Ibrahim Malumfashi,
Danladi Z. Haruna,
Bukar Mada.

Bayan tsuntsayen nan sun sauka sai suka dan yi wasanni da juna, daga nan sai Janshahu ya ga sun cire fukafukansu na gashi, suka yi girgiza, nan take sai suka rikida zuwa 'yan mata, tsarar juna, suna haske kamar watanni. Tsarki ya tabbata ga Mahaliccin wadannan 'yan mata, wadanda Janshahu bai taba ganin kyawawa kamarsu ba. 

Suka fada cikin tabki suna wanka suna wasa da ruwa. Daga inda Janshahu yake zaune yana jiyo dararrakunsu kamar ana busa sarewa. Ya yi mamaki da kyawonsu, da tsarin siffar jikinsu. Da suka gaji da wanka sai suka fito daga cikin tabki, suka shiga cikin lambu suna zagayawa fuskokinsu cike da annurin farin ciki.

Yayin da Janshahu ya ga wadannan 'yan mata sun fito daga cikin tabki sai ya kidime, bai san lokacin da ya tashi ya bi su ba a baya. Da ya cim musu sai ya yi musu sallama. Suka juyo, ba tare da yanayin fuskarsu ya canja ba, suka amsa masa sallamarsa. Da ya ji sun amsa masa sallama sai ya ji sanyi a ransa har ya tambaye su, ko 'ya'yan wane Sarki ne su? Kuma wai daga ina suke?

Sai karamarsu ta amsa masa, "Mun fito daga wata duniya da ba ta ganuwa ga 'yan Adam. Mun zo wannan lambu domin debe kewa, kamar yadda mukan yi duk shekara."

Janshahu ya kara kidimewa domin kyawonsu. Ya dubi karamarsu, wadda ta zarce sauran ga kyau, ya kwantar da muryarsa ya ce, "Ya ke wannan sarauniyar kyau, Wallahi zuciyata ta raunana da ganinki. Ki ji tausayina, ki share mini hawayen bakin cikin rabuwata da kasarmu. Ke kadai ce maganin wannan rauni na zuciyata."

Ta yi dariya don jin zancensa, ta ce, "Bari wannan zance don ba mai yiwuwa ba ne. Kai dai kama gabanka kawai." Hawaye suka zubo daga idanunsa, ya yi ajiyar zuciya, ya wake wadannan baitoci:

"Ta haskaka dukkan lambu,
Da tufafi tsanwar launi.

Gashin kanta da sheki,
Ga iska nata kada shi.

Rigarta abin kallo ce,
Sakarta ta alharini.

Mi sunanki? Na tambaya,
Sai ta amsa sunana Ni.

Zuciya kan konu da kyanta,
Zafin ya fi wuta ko gaushi.

Sonki ya raunana zuciya,
Maganinsa yana hannunki.

Murmushinki ya narke dutse,
Balle wata tsoka zuci.

Zuciyarki da karfin dutse,
Maishe ta ruwa don taushi."

Yayin da 'yan mata suka ji wakarsa sai suka yi dariya tare da kekkewa. Suka rera nasu wakoki, suka yi wasa da dariya. Janshahu ya tafi ya kawo musu 'ya'yan itatuwa da abin sha. Suka zauna suka ci tare, suka sha abin sha. Suka kwana cikin wannan lambu har zuwa wayewar gari. Daga nan sai 'yan matan nan suka sanya fukafukansu na gashi, nan take suka koma cikin siffar tsuntsaye. Suka kada cikin iska suka koma inda suka fito.

Lokacin da Janshahu ya ga 'yan matan nan sun tashi sama sai hankalinsa ya tashi, ya ji kamar sun sace ruhinsa sun tafi da shi. Ina ma a ce shi ma yana da fiffiken da za ya bi su? Sai ya yi wata kara, kara mai tsanani, ya fadi kasa sumamme. Ya kasance cikin wannan hali tsawon wannan rana.

A cikin wannan hali da Janshahu ya tsinci kansa, Sheik Nasar ya gama karbar gaisuwar tsuntsaye. Sai ya shigo cikin fada yana bidar Janshahu don ya hada shi da wasu tsuntsaye da za su kai shi kasarsu. Da ya duba ko'ina cikin fadar nan bai gan shi ba, sai ya kitsa a cikin ransa, babu makawa ya shiga kofar nan wadda ya hana shi shigarta. To, dama ya ce wa tsuntsaye, "Akwai wani saurayi da kaddara ta koro shi nan daga kasa kaza. Ina so ku tafi da shi zuwa ga kasarsa." Tsuntsaye suka karba masa, "Mun ji mun amsa." 

Sheik Nasar dai ya ci gaba da neman Janshahu har ya zo ga kofar nan, ya tarar da ita a bude. Ya shiga cikinta, ya shiga cikin dan daki ya fita cikin lambu. Ya rika zagayawa a cikin lambu har ya iso inda Janshahu yake kwance karkashin wata itaciya sumamme. Ya debo ruwan wardi ya yayyafa masa a fuska, nan take ya farfado, ya mike zaune. Ya duba dama, ya duba hagu amma bai ga kowa ba sai Sheik Nasar. Ya yi nannauyar ajiyar zuciya, ya wake wadannan baitoci:

"Ta haske dukan wuri tamkar farin wata,
A lokacin cika da batsewarsa.

Surar jikinta da kyau da daukar hankali.
Tufafinta na haske don fari nasa.

Girarta kamar baka bakinta duhun dare,
Balle Idanunta don haskensa.

Lebbanta jan launi tamkar furen wardi,
Hakoranta kan leko idan ta murmusa.

Na rantse da Allah ba zan iya rayuwa ba,
Face ga ni ga wannan masoyiya a kusa."

Da Sheik Nasar ya ji wannan waka tasa sai ya ce, "Ashe ban gargade ka ba akan bude wannan kofa? Ya dana, gaya mini menene ya faru gare ka."

Janshahu ya gaya masa dukkan abin da ya faru tsakaninsa da 'yan matan nan guda uku. Sheik Nasar ya yi kasake yana saurarensa. Da ya ji ya kai karshen labarinsa sai ya dafa kafadar Janshahu ya ce masa, "Ya dana, ka sani cewa wadannan 'yan mata da ka gani 'ya'yan aljanu ne. Sukan zo wannan lambu domin debe kewa a cikin kowace shekara, daidai wannan lokaci. Idan suka zo sukan kwana daya da yini sa'annan su koma kasarsu. Ba su dawowa kuma sai wata shekara."

Janshahu ya tambaye shi, to ina ne kasarsu? Dattijo ya amsa da cewa, "Na rantse da Allah, ya kai dana, ban san daga inda suke fitowa ba."

Dukkansu suka yi shiru na dan wani lokaci, daga nan sai Dattijo ya ce, "Aje zancen soyyar nan ka tashi yanzu in hada ka da tsuntsayen da su mayar da kai kasarku."

Yayin da Janshahu ya ji cewa Sheik Nasar bai san inda wadannan 'yan mata suka fito ba, sai ya yi wata kara, ya fadi kasa sumamme. Dattijo ya kara yayyafa masa ruwa ya farfado. Bayan Janshahu ya farfado sai ya ce wa Dattijo, "Ai ni yanzu ba ni da burin komawa kasarmu. Babban burina yanzu shi ne in kara ganin 'yan matan nan. Wallahi ba zan bar nan wurin ba har sai na kara ganinsu, ya kai baffana."

Daga nan sai hawaye suka karyo masa, ya ce, "Ganin fuskar wadda nake so ya fi mini kome da ke cikin duniyar nan." Ya fadi kasa, ya kama kafafun Sheik Nasar yana sumbuta yana kuka, yana cewa, "Ka tausaya mini Allah ya tausaya maka! Ka taimake ni in ga wadda nake so, kai kuma Allah ya taimake ka!"

Dattijo ya amsa masa da cewa, "Ya kai dana, Wallahi ban san kome ba game da wadannan 'yan mata. Ban san kasarsu ba balle inda suka fito! Amma idan har akwai wadda kake so a cikinsu, to, ka zauna nan tare da ni har zuwa wata shekara, daidai wannan lokaci, babu shakka za su sake dawowa. Idan lokacin zuwansu ya kusa, sai ka boye a bayan wata bishiya dake cikin wannan lambu. Da zarar sun zo ka ga sun cire rigunansu na gashi sun fada cikin tabki suna wanka, sai ka lallaba ka dauke na wadda kake so. Idan suka gan ka za su fito daga cikin tabkin. Kowace za ta nemi tufafinta ta sanya, wadda ka dauke nata kuwa idan ta gan su ga hannunka, za ta fara yi maka magiya tare da murmushin jan hankali tana cewa, 'ya dan uwana, miko mini tufafina in suturta jikina.' Idan ka kuskura ta yaudareka da hilarta har ka mika mata tufafin, to, idan suka tafi ba za su sake dawowa nan ba, don haka kai da ganinsu har abada. Amma idan ta ce ka mika mata tufafin, to, ka kara makalkale su gam karkashin hammatarka. Idan na gama karbar gaisuwar tsuntsaye zan zo gare ku. Sai in daidaita tsakaninku, idan ta amince sai in daura muku aure, in sa tsuntsaye su dauke ku, kai da ita, su kai ku kasarku. Wannan shi ne kawai taimakon da nake iya yi maka, ya kai dana."

Yayin da Janshahu ya ji haka, sai farin cikinsa ya komo. Ya yi murmushi har hakoransa suka bayyana, ya gode wa dattijo. Janshahu ya ci gaba da zama tare Dattijo, kullum yana lissafin kwanaki har shekara ta zagayo. Da ranar zuwan tsuntsaye ta zo sai Dattijo ya ce masa, "Ka tafi ka aikata kamar yadda na gaya maka game da rigar gashin nan. Ni zan tafi domin amsa gaisuwar tsuntsaye."

Janshahu ya ce, "Na ji, na karba, ya baffana."

Ya shiga cikin lambu, ya boye a bayan wata babbar bishiyar inabi, inda babu mai iya ganinsa, yana kallon tabkin nan. Yana nan labe yana jiran zuwan 'yan mata tun da safe har dare ya yi ba su zo ba, ya kwana a wurin. Washe gari ya ci gaba da jira, yana kallon sararin samaniya ko ya hango su tafe, amma babu su babu dalilinsu har duhun dare ya mamaye lambun. Hankalinsa ya tashi, hawaye suka yi ta kwarara daga idanunsa. Da ya tuna da yarinyar nan da irin kyawonta, sai shaukin bege ya buge shi, ya fadi kasa sumamme.

(c) 2015 Taskar Bukar Mada

Instagram: @maganajari
WhatsApp: +2348032767547

Za mu ci gaba  daidai wannan lokaci, karfe tara na dare (9:00PM), in sha Allah.

Allah ya kai mu.9. HIKAYAR JANSHAHU DAN SARKIN KABUL

Daga littafin LABARUN DARE DUBU DA DAYA

Sabuwar Fassarar

Ibrahim Malumfashi,
Danladi Z. Haruna,
Bukar Mada.

Janshahu ya shiga cikin lambu, ya boye a bayan wata babbar bishiyar inabi, inda babu mai iya ganinsa, yana kallon tabkin nan. Yana nan labe yana jiran zuwan 'yan mata tun da safe har dare ya yi ba su zo ba, ya kwana a wurin. Washe gari ya ci gaba da jira, yana kallon sararin samaniya ko ya hango su tafe, amma babu su babu dalilinsu har duhun dare ya mamaye lambun. Hankalinsa ya tashi, hawaye suka yi ta kwarara daga idanunsa. Da ya tuna da yarinyar nan da irin kyawonta, sai shaukin bege ya buge shi, ya fadi kasa sumamme.

Bai farfado ba sai da gari ya waye. Wannan ita ce rana ta uku. Ya yi zugum yana tunani, yanzu idan ba su zo ba wane irin hali zai shiga? Ya tashi ya duba sama ko zai hango su, ya duba tabki ko zai gan su suna wanka, zuciyarsa cike da tsananin bege. Can bayan rana ta yi zawwali sai ya hango tsuntsaye guda uku, cikin sararin samaniya, sun nufo wannan lambu. Suka sauka a bakin tabkin nan, Janshahu ya gan su kamar yadda ya gan su da farko, cikin surar fararen tattabaru amma girman kowace daya kamar na mikiya. 

Bayan sun sauka bakin tabki, suka duba dama suka duba hagu, ba su ga kowa ba na daga mutum ko aljani. Daga nan sai suka tube tufafinsu na gashi suka ajiye gefe guda. Suna tube tufafin nan sai suka rikide zuwa kyawawan 'yan mata, kai ka ce su watanni ne don kyawunsu. Suka fada cikin tabki suna wanka suna wasa da juna cikin dariya da farin ciki. Dariyar da Janshahu ke jin kamar ana busa sarewa don dadin muryoyinsu. 

Suka ci gaba da wanka, Janshahu na make bayan bishiya yana kallonsu. Jikinsu sai sheki yake yi kamar danyar azurfa. Can sai ya ji babbar ta ce da saura, "Ya 'yan uwana, ni fa ina jin tsoro kamar akwai mutum a cikin rumfar can make yana kallonmu."

Sai mai bi mata ta ce, "Ya 'yar uwata, kin manta ne tun bayan rasuwar Shugaba Sulaimanu babu wani mahaluki, mutum ko aljani, da ya taba shiga cikin rumfar."

Karamar kuwa ta ce, "Na rantse da Allah, yadda nake ji a jikina, idan ma har akwai wani wanda ya labe yana kallonmu, babu wadda zai fi mayar da hankali a kanta kamar ni."

Suka ci gaba da wanka suna wasa da ruwa suna dariya. Duniya ta yi musu dadi. Zuciyar Janshahu kuwa kamar ta tsaga kirjinsa ta fito saboda bugawar da take yi da karfi. Soyayya da bege suka dabaibaye shi. Yana nan labe dai a bayan bishiya, yana kallon su amma su ba sa iya ganin shi. Sai ya ga sun yi iyo sun nufi tsakiyar tabkin, suka bar tufafinsu a bakin gaba. Yana ganin haka sai ya zabura da gudu kamar an harba kibiya, ya nufi bakin tabki. Kafin 'yan matan nan su farga da shi har ya dauke tufafin karamar, wadda wutar begenta ke tafarfasa zuciyarsa. Sunanta ya kasance Shamsiya. Ya make tufafin a karkashin hammatarsa.

'Yan mata suka juyo a firgice suka dube shi. Suka kara boye jikinsu a cikin ruwa don kunya. Suka yi ninkaya suka zo bakin gabar tabki. Suka dube shi suka gan shi saurayi kyakkyawa, mai annurin fuska kamar farin wata. Suka tambaye shi, "Wanene kai? Daga ina ka zo nan? Don me ka dauke tufafin 'yar uwarmu Shamsiya?"

A'a, wai har sun manta da ni ne? Lallai aljanu suna da saurin mantuwa. Janshahu ya ja da baya ya ce musu, "Ku zo nan kusa gare ni in gaya muku labarina."

Shamsiya ta ce masa, "Me ya sa ka dauke tufafina? Don me ba ka dauki na 'yan uwana ba?"

"Haba hasken idaniyata! Ki zo nan kusa gare ni mana, in gaya miki dalilin da ya sa na zabe ki daga cikin 'yan uwanki."

Shamsiya ta langabe kai, ta dube shi ta yi masa fari da ido, sa'annan ta kwararo masa wani murmushi mai rikitar da zuciya, ta ce masa, "Ya shugabana, sanyin idaniyata, abincin zuciyata! Ba ni tufafina in suturta jikina, sa'annan in zo gare ka."

Ya amsa mata da cewa, "Haba sarauniyar kyawawa, yaya za a yi na ba ki tufafinki, ki tafi ki bar ni. Yin haka ai kamar na soka wa kaina wuka ne. Ni kam ba zan ba ki tufafinki ba har sai Sheik Nasar, shugaban tsuntsaye, ya dawo daga wurin karbar gaisuwar tsuntsaye."

Shamsiya ta ce, "To, ka kawar da kanka daga gare mu 'yan uwana su suturta jikinsu. Ni kuma ka samo mini wani abu wanda zan suturta jikina."

"Na ji, na amince." Ya tafi ya ba su wuri, ya shiga cikin rumfa ya zauna bisa karaga. 'Yan mata suka fito daga cikin ruwa suka sanya tufafinsu na gashi. Suka ba Shamsiya wani yanki na tufafinsu ta suturta jikinta, sai dai ba za ta iya tashi sama ba. Bayan sun sanya tufafinsu sai suka iske Janshahu a cikin rumfa, suka tsaya daga bakin kofa. Shamsiya ta wuce zuwa gare shi ta tsaya gaba gare shi. Ya dube ta ya gan ta tamkar wata dan daren goma sha hudu, kai ka ce ita barewa ce a cikin tsanwar ciyawa.

Bayan ta yi jim tsaye, sai ta zauna bisa abin zama. Ta gayar da shi cikin harshe mai dadi, sa'annan ta ce, "Ya kai mai kykkyawar fuska, hakika ka aikata mana abin da wani mahaluki bai taba aikatawa ba gare mu. Amma gaya mini labarinka da kuma abin da ya sa ka dauke mini tufafi."

Yayin da Janshahu ya ji wadannan kalamai nata, sai idanunsa suka karyo da hawaye har sai da gaban rigarsa ya jike da hawaye. Da Shamsiya ta ga haka sai tausayinsa ya kamata. Babu shakka wannan kykkyawan saurayi ya fada cikin kogin sonta, so kuwa mai tsanani. Ta dawo kusa gare shi ta zauna. Ta sa hannunta tana share masa hawaye, ta ce da shi, "Ya mai kykkyawar fuska, ka daina kuka ka gaya mana labarinka." 

Bayan ta rarrashe shi, ta kwantar masa da hankali. Sai ya kwashe labarinsa duka, tun daga fitowarsa gida har zuwa wannan wuri, ya gaya mata. Ya kuma gaya mata dukkan abubuwan da ya gani.

Yayin da ta ji labarinsa, sai ta yi ajiyar zuciya, fuskarta cike da tausayinsa. Ta ce masa, "Ya shugabana, tun da dai har ka nuna kana matukar kaunata, to, ka ba ni tufafina in tafi tare da 'yan uwana zuwa kasarmu, in sanar da uwayena halin da ake ciki. Daga nan sai in dawo in kai ka kasarku."

Da Janshahu ya ji haka, sai wasu sababbin hawaye suka kwararo daga idanunsa. Ya dube ta ya ce, "Ya abar kaunata, yanzu saboda Allah na cancanci ki sare ni da takobi da hannunki?"

Ta tambaye shi cikin mamaki, "Assha! Ni kuwa me zai sa na sare ka da takobi? Laifin me ka yi mini?"

Sai ya amsa mata, "Ai idan na ba ki tufafinki, za ki tafi ki bar ni. Ni kuwa na tabbata kina bari na kaunarki za ta kashe ni. Kin ga kamar kin sa takobi kin sare ni ne."

Za mu ci gaba da karfe tara na dare (9:00PM), in sha Allah.

Allah ya kai mu.9. HIKAYAR JANSHAHU DAN SARKIN KABUL

Daga littafin LABARUN DARE DUBU DA DAYA

Sabuwar Fassarar

Ibrahim Malumfashi,
Danladi Z. Haruna,
Bukar Mada.

Janshahu ya shiga cikin lambu, ya boye a bayan wata babbar bishiyar inabi, inda babu mai iya ganinsa, yana kallon tabkin nan. Yana nan labe yana jiran zuwan 'yan mata tun da safe har dare ya yi ba su zo ba, ya kwana a wurin. Washe gari ya ci gaba da jira, yana kallon sararin samaniya ko ya hango su tafe, amma babu su babu dalilinsu har duhun dare ya mamaye lambun. Hankalinsa ya tashi, hawaye suka yi ta kwarara daga idanunsa. Da ya tuna da yarinyar nan da irin kyawonta, sai shaukin bege ya buge shi, ya fadi kasa sumamme.

Bai farfado ba sai da gari ya waye. Wannan ita ce rana ta uku. Ya yi zugum yana tunani, yanzu idan ba su zo ba wane irin hali zai shiga? Ya tashi ya duba sama ko zai hango su, ya duba tabki ko zai gan su suna wanka, zuciyarsa cike da tsananin bege. Can bayan rana ta yi zawwali sai ya hango tsuntsaye guda uku, cikin sararin samaniya, sun nufo wannan lambu. Suka sauka a bakin tabkin nan, Janshahu ya gan su kamar yadda ya gan su da farko, cikin surar fararen tattabaru amma girman kowace daya kamar na mikiya. 

Bayan sun sauka bakin tabki, suka duba dama suka duba hagu, ba su ga kowa ba na daga mutum ko aljani. Daga nan sai suka tube tufafinsu na gashi suka ajiye gefe guda. Suna tube tufafin nan sai suka rikide zuwa kyawawan 'yan mata, kai ka ce su watanni ne don kyawunsu. Suka fada cikin tabki suna wanka suna wasa da juna cikin dariya da farin ciki. Dariyar da Janshahu ke jin kamar ana busa sarewa don dadin muryoyinsu. 

Suka ci gaba da wanka, Janshahu na make bayan bishiya yana kallonsu. Jikinsu sai sheki yake yi kamar danyar azurfa. Can sai ya ji babbar ta ce da saura, "Ya 'yan uwana, ni fa ina jin tsoro kamar akwai mutum a cikin rumfar can make yana kallonmu."

Sai mai bi mata ta ce, "Ya 'yar uwata, kin manta ne tun bayan rasuwar Shugaba Sulaimanu babu wani mahaluki, mutum ko aljani, da ya taba shiga cikin rumfar."

Karamar kuwa ta ce, "Na rantse da Allah, yadda nake ji a jikina, idan ma har akwai wani wanda ya labe yana kallonmu, babu wadda zai fi mayar da hankali a kanta kamar ni."

Suka ci gaba da wanka suna wasa da ruwa suna dariya. Duniya ta yi musu dadi. Zuciyar Janshahu kuwa kamar ta tsaga kirjinsa ta fito saboda bugawar da take yi da karfi. Soyayya da bege suka dabaibaye shi. Yana nan labe dai a bayan bishiya, yana kallon su amma su ba sa iya ganin shi. Sai ya ga sun yi iyo sun nufi tsakiyar tabkin, suka bar tufafinsu a bakin gaba. Yana ganin haka sai ya zabura da gudu kamar an harba kibiya, ya nufi bakin tabki. Kafin 'yan matan nan su farga da shi har ya dauke tufafin karamar, wadda wutar begenta ke tafarfasa zuciyarsa. Sunanta ya kasance Shamsiya. Ya make tufafin a karkashin hammatarsa.

'Yan mata suka juyo a firgice suka dube shi. Suka kara boye jikinsu a cikin ruwa don kunya. Suka yi ninkaya suka zo bakin gabar tabki. Suka dube shi suka gan shi saurayi kyakkyawa, mai annurin fuska kamar farin wata. Suka tambaye shi, "Wanene kai? Daga ina ka zo nan? Don me ka dauke tufafin 'yar uwarmu Shamsiya?"

A'a, wai har sun manta da ni ne? Lallai aljanu suna da saurin mantuwa. Janshahu ya ja da baya ya ce musu, "Ku zo nan kusa gare ni in gaya muku labarina."

Shamsiya ta ce masa, "Me ya sa ka dauke tufafina? Don me ba ka dauki na 'yan uwana ba?"

"Haba hasken idaniyata! Ki zo nan kusa gare ni mana, in gaya miki dalilin da ya sa na zabe ki daga cikin 'yan uwanki."

Shamsiya ta langabe kai, ta dube shi ta yi masa fari da ido, sa'annan ta kwararo masa wani murmushi mai rikitar da zuciya, ta ce masa, "Ya shugabana, sanyin idaniyata, abincin zuciyata! Ba ni tufafina in suturta jikina, sa'annan in zo gare ka."

Ya amsa mata da cewa, "Haba sarauniyar kyawawa, yaya za a yi na ba ki tufafinki, ki tafi ki bar ni. Yin haka ai kamar na soka wa kaina wuka ne. Ni kam ba zan ba ki tufafinki ba har sai Sheik Nasar, shugaban tsuntsaye, ya dawo daga wurin karbar gaisuwar tsuntsaye."

Shamsiya ta ce, "To, ka kawar da kanka daga gare mu 'yan uwana su suturta jikinsu. Ni kuma ka samo mini wani abu wanda zan suturta jikina."

"Na ji, na amince." Ya tafi ya ba su wuri, ya shiga cikin rumfa ya zauna bisa karaga. 'Yan mata suka fito daga cikin ruwa suka sanya tufafinsu na gashi. Suka ba Shamsiya wani yanki na tufafinsu ta suturta jikinta, sai dai ba za ta iya tashi sama ba. Bayan sun sanya tufafinsu sai suka iske Janshahu a cikin rumfa, suka tsaya daga bakin kofa. Shamsiya ta wuce zuwa gare shi ta tsaya gaba gare shi. Ya dube ta ya gan ta tamkar wata dan daren goma sha hudu, kai ka ce ita barewa ce a cikin tsanwar ciyawa.

Bayan ta yi jim tsaye, sai ta zauna bisa abin zama. Ta gayar da shi cikin harshe mai dadi, sa'annan ta ce, "Ya kai mai kykkyawar fuska, hakika ka aikata mana abin da wani mahaluki bai taba aikatawa ba gare mu. Amma gaya mini labarinka da kuma abin da ya sa ka dauke mini tufafi."

Yayin da Janshahu ya ji wadannan kalamai nata, sai idanunsa suka karyo da hawaye har sai da gaban rigarsa ya jike da hawaye. Da Shamsiya ta ga haka sai tausayinsa ya kamata. Babu shakka wannan kykkyawan saurayi ya fada cikin kogin sonta, so kuwa mai tsanani. Ta dawo kusa gare shi ta zauna. Ta sa hannunta tana share masa hawaye, ta ce da shi, "Ya mai kykkyawar fuska, ka daina kuka ka gaya mana labarinka." 

Bayan ta rarrashe shi, ta kwantar masa da hankali. Sai ya kwashe labarinsa duka, tun daga fitowarsa gida har zuwa wannan wuri, ya gaya mata. Ya kuma gaya mata dukkan abubuwan da ya gani.

Yayin da ta ji labarinsa, sai ta yi ajiyar zuciya, fuskarta cike da tausayinsa. Ta ce masa, "Ya shugabana, tun da dai har ka nuna kana matukar kaunata, to, ka ba ni tufafina in tafi tare da 'yan uwana zuwa kasarmu, in sanar da uwayena halin da ake ciki. Daga nan sai in dawo in kai ka kasarku."

Da Janshahu ya ji haka, sai wasu sababbin hawaye suka kwararo daga idanunsa. Ya dube ta ya ce, "Ya abar kaunata, yanzu saboda Allah na cancanci ki sare ni da takobi da hannunki?"

Ta tambaye shi cikin mamaki, "Assha! Ni kuwa me zai sa na sare ka da takobi? Laifin me ka yi mini?"

Sai ya amsa mata, "Ai idan na ba ki tufafinki, za ki tafi ki bar ni. Ni kuwa na tabbata kina bari na kaunarki za ta kashe ni. Kin ga kamar kin sa takobi kin sare ni ne."

Whatsapp: +2348032767547

Za mu ci gaba , da karfe tara na dare (9:00PM), in sha Allah.

Allah ya kai mu.
10. HIKAYAR JANSHAHU DAN SARKIN KABUL

Daga Littafin LABARUN DARE DUBU DA DAYA

Sabuwar Fassarar:

Ibrahim Malumfashi,
Danladi Z. Haruna,
Bukar Mada.

Da Janshahu ya ji haka, sai wasu sababbin hawaye suka kwararo daga idanunsa. Ya dube ta ya ce, "Ya abar kaunata, yanzu saboda Allah na cancanci ki sare ni da takobi da hannunki?"

Ta tambaye shi cikin mamaki, "Assha! Ni kuwa me zai sa na sare ka da takobi? Laifin me ka yi mini?"

Sai ya amsa mata, "Ai idan na ba ki tufafinki, za ki tafi ki bar ni. Ni kuwa na tabbata kina bari na kaunarki za ta kashe ni. Kin ga kamar kin sa takobi kin sare ni ne." 

Gimbiya Shamsiya ta yi dariya tare da 'yan uwanta; ta ce masa, "Kwantar da hankalinka, sanya ranka cikin ruwan sanyi. Na yi alkawari zan aure ka." Tana fadar haka sai ta jawo shi ta rungume ga kirjinta. Ta sumbaci goshi da kumatunsa. Suka rungume juna tsawon wani lokaci, sa'annan suka saki juna suka koma wurin zamansu.

Babbar daga cikin 'yan matan ta shiga cikin lambu ta tsinko 'ya'yan itatuwa masu zaki, da furanni masu kamshi, ta kawo cikin rumfa. Suka zauna suna cin 'ya'yan itatuwa suna wasanni tare da dariya. Janshahu saurayi ne mai kwarjini da haiba, ga shi kuma kyakkyawa. Jikinsa madaidaici ne kamar iccen turare, shi ba mai kiba ba, kuma ba ramamme ba. Fuskarsa kuma kamar wata don haske, bakinsa madaidaici da hanci dogo siriri kamar alkalami. Idanunsa dara-dara, har sun fi nono fari.

To, suna cin 'ya'yan itace gimbiya Shamsiya na satar kallonsa. Duk lokacin da ta kalle shi sai ta ji sonsa ya karu cikin zuciyarta. Har dai ta kasa hakuri ta ce masa, "Ya shugabana, Wallah zuciyata ta kamu da sonka matuka. Ni yanzu ba zan iya tafiya na bar ka ba."

Lokacin da ya ji haka sai kirjinsa ya yalwata don farin ciki. Ya yi murmushi har sai da hakoransa suka bayyana. Suka ci gaba da cin 'ya'yan itatuwa suna zance da juna. Suna cikin haka sai ga Sheik Nasar ya shigo wurinsu. Har ya gama karbar gaisuwar tsuntsaye. Suka tashi gaba daya suka gayar da shi da lafazi mai dadi. Ya amsa musu gaisuwarsu, ya yi musu maraba da zuwa, sa'annan ya ce su zauna.

Bayan sun zauna sai ya dubi Shamsiya ya ce mata, "Hakika wannan saurayi ya kamu da sonki matuka. Ki yi wa Allah ki saurare shi. Ki sani cewa yana daga cikin mutane masu daraja, domin kuwa dan sarki ne jikan sarki. Ubansa shi ke mulki da kasar Kabila. Ita kuwa kasa ce babba wadda ta tattara manya-manyan dauloli a karkashinta."

Gimbiya Shamsiya ta sunkuyar da kanta kasa ta ce, "Na ji, na amince da bukatarsa, ya baffana." Ta kama hannun Sheik Nasar ta sumbata, sa'annan ta mike tsaye gaba gare shi cikin girmamawa. 

Sheik Nasar ya ce, "Idan har abin da kika fada haka yake har cikin zuciyarki, to, ina so ki rantse nan a gabana cewa ba za ki yaudare shi ba tsawon rayuwarki."

Gimbiya Shamsiya ta rantse, rantsuwa mai girma, cewa ba za ta taba yaudarar Janshahu ba tsawon rayuwarta. Kuma ta yarda za ta aure shi. Ta kara da cewa, "Ka sani, ya kai baffana, ba zan taba rabuwa da shi ba har abada."

Sheik Nasar ya amince da rantsuwarta, ya dubi Janshahu ya ce, "Godiya ta tabbata ga Allah, wanda ya daidaita tsakaninku." Shi kuwa Janshahu baki har kunne. Farin ciki wurinsa ba sai an fada ba. Ya zauna tare da Shamsiya da 'yan uwanta, da Sheik Nasar a cikin wanna lambu tsawon watanni uku. Su ci, su sha, su yi wasanni. Bayan wannan lokaci sai yarinya ta ce da Janshahu, "Ina so in tafi tare da kai zuwa kasarku, daga can sai a daura mana aure."

Janshahu ya ce ya yarda. Ya nemi shawarar Sheik Nasar, shi kuma ya ce masa, "Ku tafi tare, na damka maka amanarta, ita ma na damka mata amanarka."

Yarinya ta ce da Sheik Nasar, "Ya baffana, ka umurce shi da ya ba ni tufafina na gashi." Nan take ya umurci Janshahu da ya dauko mata tufafinta. Ya tafi cikin rumfar nan ya kwakwalo su daga inda ya boye, ya kawo ya ba ta. Ta karba ta sanya, ta ce masa, "Hau bisa bayana. Amma ka rufe idanunka, kuma ka sami ganye ka toshe kunnuwanka don kada hayaniyar juyawar duniya ta dimautar da kai. Sa'annan ka kama gashina ka rike gam-gam don kada ka fado." 

Janshahu ya yi kamar yadda ta umurce shi. Ta mike fikafikanta kenan za ta ta shi, sai Sheik Nasar ya dakatar da ita. Ya ce, "Bari in kwatanta miki yadda birnin Kabila yake don kada ki bace hanya." 

Ta dakata har ya gama gaya mata yadda birnin Kabila yake, da yanayin birnin da tsarin gine-ginensa. Bayan ya gama bayyana mata yanayin birnin sai ta yi sallama da shi, ta juya wurin 'yan uwanta ta yi ban kwana da su ta ce idan sun koma gida su gaya wa mahaifansu abin da ya faru gare ta don hankalinsu ya kwanta. Ta kada fikafikanta ta tashi sama da sauri cikin iska, kamar an harba kibiya. 'Yan uwanta suka tashi suka nufi kasarsu.

Yarinya ta ci gaba da tafiya cikin iska, tun da hantsi har rana ta take, Janshahu na makale bisa bayanta. Daga nan sai ta hango wani wadi wanda ya burge ta ainun. Ta gan shi cike da itatuwa da koramu ko'ina suna gudana. Sai ta ce da Janshahu, "Ya kamata mu sauka a wannan wadi, mu debe kewa daga itatuwa da koramunsa. Mu huta, zuwa wayewar gari sai mu ci gaba da tafiya."

Janshahu ya ce mata, "Aikata abin da ranki yake so."

Sai ta yi kasa-kasa har ta sauka cikin wadi. Janshahu ya sauka daga bayanta, ya sumbaci goshinta. Suka zauna a bakin gabar korama suna kallon yadda ruwa ke gudu. Bayan sun huta a bakin korama, sai suka tashi suna zagaya wadin. Suna tsinkar 'ya'yan itatuwa suna ci, suna raha da juna, har dare ya yi. Suka sami karkashin wata itaciya suka kwana.

Da gari ya waye suka farka daga barci, Shamsiya ta umurci Janshahu ya hau bisa bayanta. Ta tashi sama da shi. Suka yi ta tafiya cikin iska har rana ta gota daga tsakiya. Daga nan sai ta fara hangen irin gine-ginen da Sheik Nasar ya kwatanta mata. Ba shakka wadannan gine-gine na binin Kabila ne, ta ce a cikin ranta. Sai ta sami wani fili, mai yalwar itatuwa da ciyawa, a bayan birnin ta sauka. Janshahu ya sauka daga bayanta, ya sumbaci goshinta. Ta tambaye shi, "Ya masoyina, sanyin idanuna, shin ka san ko tafiyar kwana nawa muka yi a cikin wadannan yini biyu?" 

Ya amsa mata, "A'a."

Ta ce, "Tafiyar watanni talatin muka yi."

"Godiya ta tabbata ga Allah da ya saukar da mu lafiya." Janshahu ya ce. 

Suka sami wuri suka zauna, bayan sun tsinko 'ya'yan itatauwa. Suka rika cin 'ya'yan itatuwa suna hira irin ta masoya, fuskokinsu cike da fara'a. Suna cikin wannan hali sai ga wasu bayin Sarki su biyu sun zo inda suke. A cikin bayin nan kuwa har da wanda Janshahu ya bari tsaron dawaki a bakin teku lokacin da za su shiga jirgi don bin barewa. Shi ma dayan yana cikin wadanda aka tafi farautar tare da shi.

Suna ganin Janshahu sai suka shaida shi. Nan take sai suka zube kasa suka yi gaisuwa. Suka ce, "Allah ya ba ka nasara, ka yi mana izini mu tafi ga Sarki mu kai masa wannan babban albishir na dawowarka."

"Ku tafi ga mahaifina ku yi masa albishir da dawowata. Sa'annan ku yi maza maza ku kawo mana tantuna, za mu zauna a wannan wuri tsawon kwanaki bakwai kafin a gama shirye-shiryen bukin tariya ta."

Whatsapp: +2348032767547

Za mu ci gaba  da karfe tara na dare (9:00PM) in sha Allah.

Ina amfani da wannan dama domin mika ta'aziya ga abokiyar gwagwarmaya a harkar rubutu, Hajiya Rahama Abdulmajid, wadda ta rasa mijinta, Manjo Auwal Sa'ad, a daren jiya, yayin da suke fafutukar kawar da 'yan kungiyar Boko Haram. Shi ma marigayin ba a bar shi a baya ba a bangaren rubutu, duk da yake babban soja ne, ya rubuta wani littafi mai suna Linzami Da Wuta. Haka ma sun rubuta wani littafin, shi da mai dakinsa Rahama, mai suna Hanji Waje.
Muna rokon Allah ya ji kan sa da rahama, shi da dukkan Musulmi da suka riga mu gidan gaskiya. Allah ya sa aljannah ce makomarsu, amin. Idan tamu ta zo, Allah ya sa mu cika da imani. Allah ya kawo mana karshen kungiyar Boko Haram a Nijeriya da Afirka gaba daya.

Mu hadu ranar lahadi

11. HIKAYAR JANSHAHU DAN SARKIN KABUL

Daga littafin LABARUN DARE DUBU DA DAYA

Sabuwar Fassar:

Ibrahim Malumfashi,
Danladi Z. Haruna,
Bukar Mada.

Janshahu ya ce da bayi, "Ku tafi ga mahaifina ku sanar da shi zuwana. Ku yi maza-maza ku dawo mana da tantuna, za mu zauna a wannan wuri tsawon kwanaki bakwai kafin a gama shirye-shiryen bukin tariya ta."

Bayi suka zabura da gaggawa suka tafi ga Sarki Daigamusa, suka ce masa, "Mun zo maka da babban albishir, Allah ya ba ka nasara."

"Wane babban albishir ne wannan? Ai, yanzu babu wani babban albishir da ya wuce na dawowar dana."

Bayi suka ce, "Allah ya ba ka nasara, sai ka ce wanda aljanu ke kawo wa labari? Ai danka Janshahu din ne ya dawo. Yana nan a filin nan mai yawan itatutwa da ke bayan gari." 

Yayin da Sarki ya ji haka sai ya cika da farin ciki. Saboda farin ciki sai da ya fado daga kan garaka a some. Aka shafa masa ruwa ga fuska ya farfado. Bayan ya farfado sai ya umurci Waziri da ya ba bayin nan da suka kawo wannan albishir riguna na alfarma tare da kudi masu yawa. Waziri ya ce, "Na ji, na karba." Ya tafi ga ma'aji, ya karbo abubuwan da Sarki ya ce a ba su ya kawo musu. Ya ce da su, "Ku karbi wannan kaya, shi ne goron albishirin da kuka kawo wa Sarki. Idan karya kuke yi kuwa, wannan tskaninku ne da Sarki."

Suka ce, "Allah ya taimake ka, ina mu ina yi wa Sarki karya! Ya ma ce mu koma masa da tantuna, zai zauna a can tsawon kwana bakwai kafin Sarki ya gama shirye-shiryen tariyar sa."

Sarki ya tambaye su, "A cikin wane hali kuka ga dana?"

Suka amsa masa, "Mun gan shi cikin farin ciki da annashuwa. Yana tare da daya daga cikin 'yan matan Hurul Aini, wadanda muke jin labarin su a cikin Aljanna."

Sarki Daigamusa ya ba da umurni a buga tambura don murna. Ya tada bayi su je su gaya wa mahaifiyar Janshahu da matan manyan hakimansa wannan labari mai dadi. Ya kuma umurci mai shela ya shiga gari ya sanar da jama'a. Sankira ya shiga ko'ina a cikin birnin Kabila ya sanar da jama'a dawowar dan sarki.

Sarki ya hau tare da fadawansa, wasu bisa dawaki wasu a kasa, suka dunguma bayan gari inda Janshahu ya sauka tare da yarinya Shamsiya. Suna zaune suna hira da juna, suna dariya, sai Janshahu ya hangi kungiyar mutane ta nufo su. Sai ya tashi ya yi gaba domin taron su. Yana isa inda suke sai ya ga ashe mahaifinsa ne tare da fadawansa. Fadawa na ganinsa sai suka shaida shi. Suka sauka suka yi gaisuwa gare shi, sa'annan suka yi masa jagora zuwa ga mahaifinsa.

Yayin da Sarki Daigamusa ya ga dansa, sai ya sauko daga kan dokinsa, ya rungeme shi ga kirjinsa. Hawaye suka yi ta zuba daga idanunsa don farin ciki. Fadawa suka hau dawaki suka yi zarya da su, hagu da dama, don girmamawa ga dan sarki. Sa'annan aka tafi bakin korama aka kafa tantuna. Masu ganguna suka goce da kida, masu busa na yi, masu waka na yi. Sarki ya sa aka kafa wa Gimbiya Shamsiya wani tanti na jan alharini. Aka kawo mata tufafi na alfarma, ta cire tufafinta na gashi. Ta shiga cikin tanti ta harde bisa wata karaga da aka haka mata.

Tana nan zaune sai ga Sarki Daigamusa da dansa Janshahu sun shigo wurinta. Ta tashi da hanzari ta gayar da Sarki cikin girmamawa. Sarki ya zauna, ya zaunar da Janshahu dama gare shi, ya zaunar da Gimbiya Shamsiya daga hagunsa. Bayan Sarki ya yi wa Gimbiya barka da zuwa, sai ya juya ga Janshahu ya ce,"Ya dana, gaya mini abin da ya faru gare ka bayan da muka rabu a wajen farauta."

Janshahu ya kwashe labari kaf ya gaya wa Sarki. Sarki ya yi mamaki, matukar mamaki. Ya dubi Shamsiya ya ce, "Godiya ta tabbata ga Allah wanda ya sanya ki sanadiyyar sake saduwata da dana. Allah abin godiya! Ki fadi dukkan abin da kike so, ni kuwa zan yi miki shi."

Sai ta ce masa, "Ya Sarki, ina so ka gina mini kasaitacciyar fada da lambu mai furanni da 'ya'yan itatuwa da koramu na gudu a cikinta."

Sarki ya ce, "Na ji, na karba."

Suna nan suna mai da zance, kwaram sai ga mahaifiyar Janshahu ta shigo wurin tare da dukkanin matan wazirai da hakimai da manyan fadawan Sarki. Da Janshahu ya gan ta sai ya mike cikin hanzari, ya je ya tare ta. Suka rungume juna cikin farin ciki, hawaye suka yi ta zuba daga idanunta. Don murna har ta wake wadannan baitoci:

"Farin ciki ya mamaye mini zuciya,
Don murna idanu na zubar da hawaye.

Idanu sun saba zubar da hawaye,
Na bakin cikin tafiyarka ba waiwaye.

Amma yanzu kukan da nake yi,
Na farin ciki ba sauran tsumaye.

Suka ba juna labarin bayan rabuwa da kuncin da zuciyoyinsu suka shiga don rabuwa da juna. Sarki ya koma fadarsa, Janshahu kuwa ya tafi tare da mahaifiyarsa zuwa tantinsa suka zauna suka ci gaba da hira har zuwa lokacin da kuyangin yarinya Shamsiya suka shigo wurinsu. Suka ce ga shugabarsu nan ta zo domin gaisawa da Sarauniya, mahaifiyar Janshahu. Yayin da Sarauniya ta ji haka sai ta tashi ta tafi bakin kofa ta taryi yarinya Shamsiya. Bayan yarinya ta gayar da ita cikin ladabi, sai Sarauniya ta ja hannunta suka koma cikin tantin ta zaunar da ita kusa gare ta. Bayan sun gama gaisawa, sai Sarauniya da rukunin matan da ta zo da su, suka tafi tare da Shamsiya zuwa ga tantin da aka shirya wa ita Shamsiyar, suka zauna can suka ci gaba da hira. 

Sarki Daigamusu kuwa ya yi ta rarraba wa talakawa sadakar tufafi da abinci da kudi saboda murnar dawowar dansa lafiya. Aka zauna a bayan gari a ci mai dadi a sha mai dadi, ana kade-kade da wakoki har tsawon kwana goma. Daga nan Sarki ya sa aka shirya wata irin gagarumar daba, domin komawa cikin birni. Ya hau doki, matarsa na gefensa na hagu, dansa na gefensa na dama, ita kuwa yarinya Shamsiya tana gefen mahaifiyar Janshahu. Askarawa suka saka su tsakiya, wasu a gaba wasu a baya. Wasu a gefen dama, wasu a gefen hagu. Aka dunguma da kade-kade da bushe-bushe, aka nufi cikin birni. Birnin kuwa an kawata shi matuka, kowane gida an shafe shi da fenti launi daban-daban. A kan hanyar da dawaki za su bi kuma an shimfida dardumomi. Ba a jin komai sai amon ganguna da algaitu da muryoyin zabiyoyi. Aka raka Sarki har fadarsa.

Aka ci gaba da shagali har tsawon kwana goma. Yarinya Shamsiya ta yi farin ciki matuka, ta yi mamaki da irin wannan karramawa da ta gani. Bayan an tsagaita da shagali, Sarki ya kira kwararrun masu gini, ya bayyana musu irin gidan da yake so a gina wa yarinya Shamsiya. Magina suka dukufa domin cika umurnin Sarki. Yayin da Janshahu ya ga masu gini sun dukufa ga aiki, sai ya nuna musu wani katon dutse ya ce yana so su rarake masa cikinsa, su mayar da shi kamar akwati. Suka yi kamar yadda ya nema. Ya dauko tufafin nan na gashi, na yarinya Shamsiya, ya sanya a cikin dutsen. Ya sa aka rufe bakin dutsen da narkakkar darma. Aka yi gina mai zurfi, daidai inda za fara aza ginin gidan, aka rufe wannan dutse. Aka dora gini samansa. 

Cikin 'yan kwanaki kadan sai ga gida ya tsahi, kamar dauko shi aka yi daga wani wuri aka aza. Gida ya zama kamar yadda yarinya ta bukata, har ma ya fi yadda ta ce kyau. Bayan an kammala gida, sai kuma aka shiga hidimar bukin daurin auren Janshahu da yarinya Shamsiya. Aka daura aure, aka yi shagulgula masu yawa. Aka kai amarya sabon gidan da aka gina mata. Tana shiga gidan sai ta shaki kamshin tufafinta na gashi, nan take ta gane inda aka boye ta. Ta kudurce a ranta cewa za ta dauki abarta ta gudu. Ta bari sai da dare ya raba, yayin da Janshahu ya dulmiya cikin barci, ta lallaba ta tafi inda aka binne tufafin. Ta yi gina mai zurfi a kasa, sa'annan ta rarake kasan wurin har ta cimma wurin da aka boye su a cikin dutse. Ta bambare dalmar da aka toshe bakin dutsen da ita, ta sa hannu ta ciro tufafin ta sanya su ga jikinta. 

Ta raurawa da farin ciki ta kada sama cikin iska. Ta haye bisa rufin wani soro, ta ce da bayin da ta gani ba su yi barci ba, "Ku kirawo mini Janshahu in yi ban kwana da shi." Bayi suka shiga ciki suka gaya wa Janshahu abin da ke faruwa, nan take ya fito da hanzari. Yana fitowa sai ya hange ta can kololuwar rufin soro sanye da tufafinta na gashi. Sai ya tambaye ta, "Me ya sa ki aikata wannan abu?"

Ta amsa masa masa, "Ya masoyina, sanyin idanuna, farin cikin zuciyata. Wallahi ina son ka, so mai tsanani. Kuma na yi farin ciki matuka da na hada ka da mahaifanka da sauran 'yan uwa da abokan arziki. Yanzu idan har kana so na kamar yadda nake son ka, to, ka shirya ka same ni a kasar Takanni Fadar Jauhari." Tana gama fadar haka sai ta tashi firrr ta nufi kasarsu wurin mahaifanta da 'yan uwanta. Janshahu na ganin haka sai ya fadi kasa magashiyan, kamar matacce.

(c)

Za mu ci gaba , da karfe tara na dare (9:00PM), in sha Allah

Allah ya kai mu.12. HIKAYAR JANSHAHU DAN SARKIN KABUL

Daga littafin LABARUN DARE DUBU DA DAYA

Sabuwar Fassarar:

Ibrahim Malumfashi,
Danladi Z. Haruna,
Bukar Mada.

Janshahu ya ce wa Shamsiyya, "Me ya sa ki aikata wannan abu?"

Ta amsa masa, "Ya masoyina, sanyin idanuna, farin cikin zuciyata. Wallahi ina son ka, so mai tsanani. Kuma na yi farin ciki matuka da na hada ka da mahaifanka da sauran 'yan uwa da abokan arziki. Yanzu idan har kana so na kamar yadda nake son ka, to, ka shirya ka same ni a kasar Takanni Fadar Jauhari." Tana gama fadar haka sai ta tashi firrr ta nufi kasarsu wurin mahaifanta da 'yan uwanta. Janshahu na ganin haka sai ya fadi kasa magashiyan, kamar matacce.

Yayin da bayi suka ga haka, sai hankalinsu ya tashi. Suka bazama da gudu suka gaya wa Sarki Daigamusu halin da dansa yake ciki. Cikin tsohon daren nan Sarki ya hau doki, babu ko sirdi, ya nufo gidan da dansa yake. Ya same shi kwance bisa kasa, yana numfashi sama-sama. Ya yayyafa masa ruwan wardi a fuska. Da Janshahu ya farfado ya ga mahaifinsa rungume da shi, sai hawaye suka karyo masa. Ya san cewa lalle ya rasa abar begensa. Sarki ya tambaye shi abin da ya faru. Sai ya amsa masa da cewa, "Ya mahaifina, ka sani cewa, yarinya Shamsiya ba mutum ba ce, tana daga cikin jinsin aljanu. Abu kaza da kaza ya faru a tsakaninmu." Ya kwashe dukkan abin da ya faru tun lokacin da ya fara ganinta har zuwansu wannan birni, ya gaya wa mahaifinsa.

Yayin da Sarki ya ji labarin da dansa ya gaya masa, sai ya cika da mamaki, ya ce masa, "Ya dana, don wannan kada ka tayar da hankalinka. Zan sa a tara mini dukkan fatake da matafiya da tsofaffi, in tambaye su game da Takanni Fadar Jauhari. Na tabbata za a sami wani wanda ya san kasar. Ka ga sai mu tafi, har da ni, wurin mahaifan Shamsiya mu nemi izinin dawowa da ita. Da yardar Allah na san za su amince da bukatarmu." Haka dai Sarki ya yi ta kwantar wa da dansa hankali har gari ya waye.

Gari na wayewa Sarki ya kira Waziransa hudu ya ce su tara masa fatake da matafiya, su tambaye su labarin kasar Takanni, Fadar Jauhari. Ya kara da cewa, "Duk wanda ya san wurin zan ba shi tukuicin dinari dubu hamsin domin yi mana jagora zuwa can." Wazirai suka tafi da sauri suka aikata kamar yadda Sarki ya umurce su. Amma babu daya daga cikin fatake ko matafiya da ya taba jin sunan wata kasa wai ita Takanni Fadar Jauhari, balle har ya san inda take. Suka koma suka gaya wa Sarki. Sarki ya yi jugum yana tunanin halin da dansa zai shiga idan ya ji wannan labari. Sai ya sa aka zabo masa kuyangi kyawawa. Aka gayyato kwararrun zabiyoyi da makada molo da sauran kayan kida, wadanda babu wani Sarki da yake da irinsu. Nufinsa wai ya tura su ga Janshahu domin su kawar masa da tunanin yarinya Shamsiya a cikin ransa. Haka kuma ya aika da 'yan kwarbai da dukiya mai yawa a cikin kasashe domin su tambayo masa labarin kasar Takanni Fadar Jauhari. Suka tafi, bayan wata biyu suka dawo babu wani labari. Sarki ya cika da bakin ciki mara misaltuwa. Ya tashi ya nufi wurin dansa, ya same shi zaune a tsakiyar kuyangi, molo da sarewa na tashi, wata zabiya ta karkace kai tana ta rera waka. Amma duk wannan budiri bai hana Janshahu tunanin yarinya Shamsiya ba.

Bayan Sarki ya shiga wurinsu, sai ya yi shiru ya kasa gaya wa Janshahu cewa ba a sami labarin kasar Takanni ba. Can dai ya kinne ya ce masa, "Ya dana, babu mutum daya, a duk fadin kasar nan da kewayenta, wanda ya taba jin sunan kasar Takanni Fadar Jauhari, balle har ya san inda take. Amma ka kwantar da hankalinka, zan sa a tara maka dukkan 'yan matan kasar nan, ka zabi wadda ma ta fi Shamsiya kyau, sai a daura maka aure da ita."

Da Janshahu ya ji haka, sai idanunsa suka hauye, sai hawaye shar shar. Ya rera wadannan baitoci biyu yana cewa:

"Hakuri yakan kare wani lokaci,
Soyayya takan dore a cikin zuciya.

Yaushe zan sake ganin ki masoyiya?
Jikina yai rauni don rashin  ki Shamsiya."

Wannan ke nan game da Janshahu da yarinya Shamsiya.

To, ashe kuma akwai wata dadaddiyar gaba tsakanin Sarki Daigamusu da wani Sarkin Hindu mai suna Sarki Kafidu. Shi wannan Sarki yana da karfi sosai, domin kuwa ya tara rundunar mayaka babu adadi. A cikinsu akwai sadaukai da jarumai masu taurin rai da karfin hali. Sarki Kafidu na da hakimai dubu, a karkashin kowane hakimi akwai dagatai dubu, kowane dagaci yana da rundunar mayaka adadin mutum dubu hudu. Sarki Kafidu na da Wazirai guda hudu. Kowane Waziri yana da kananan hakimai da dagatai a karkashinsa, su ma duka suna da rundunonin mayakansu. A ma tsaya bayyana irin karfin Sarki Kafidu bata lokaci ne kawai.

Sai dai duk da irin wannan karfi na Sarki Kafidu, Sarki Daigamusu ya taba yi masa kaca-kaca wurin yaki, har ma ya mayar da wasu hakimai a karkashin mulkinsa, kuma ya sami ganima mai yawa. Tun daga wannan rana Sarki Kafidu bai kara daga wa Sarki Daigamusu hannu ba balle har ya ce zai yake shi. Kwaram sai ya ji labarin ai Sarki Daigamusu ya watsar da duk wasu lamura na mulki, hankalinsa ya karkata kacokan wurin dansa da ya fada cutar so. Ya sami labari Sarkin ba ya kula kome na sha'anin mulki, hatta myakansa sun yi sanyi, kansu ya rabu saboda babu mai tsawata musu.

Don haka sai Sarki Kafidu ya tara Waziransa da manyan hakimansa ya ce musu, "Kun sani sarai yadda Sarki Daigamusu ya fatattake mu, ya kashe mana iyaye, ya kwace mana kasa da mata ya maishe su kuyangi, ya kwashe mana dukiya. Yanzu na sami labari cewa ya yi watsi da al'amurran mulki, ya tare a gindin dansa Janshahu yana jiyyarsa. An ce mini askarawansa duk sun rarrabu, kansu ba hade yake ba, saboda ba ya kula su. Ina so mu yi amfani da wannan damar mu afka masa ba tare da ya shirya ba, mu fatattake shi kamar yadda ya fatattake mu. Don haka yanzu kowa ya tafi ya shirya askarawan da ke karkashinsa, a hada shirin yaki sosai, mu afka wa Sarki Daigamusu ba ya da sanannen ciki. Mu kashe shi, mu kashe dansa, mu mallake kasarsa.

Hakimai suka amsa gaba daya, "Mun ji mun amince."

Daga nan sai aka shiga shirin yaki, askarawa suka yi ta wasa takubba da masu, suka tamke baka aka tsoma kibau cikin dafi. Aka yi wata uku ana shiri, runduna ta hadu a bayan gari kamar farin dango. Da aka hadu Sarki ya fito aka buga kugen yagi, aka daga tutoci. Runduna ta dunguma diii, aka nufi Kabila. Karar kofatan dawaki kuwa kamar za ta tsage kasa. Bayan mahaya dawaki kuma akwai mahaya giwaye. Bayan tafiyar kwana da kwanaki, Sarki Kafidu da rundurarsa suka fara shiga yankin kasar Kabila, kasar Sarki Daigamusu.

Da shigarsu kasar sai suka fara lakwame 'yan kauyukan da ke kan hanya. Suka rika kashe tsofaffi da matasa suna kama yara da mata. Yayin da labari ya kai ga kunnen Sarki Daigamusu sai ya cika da fushi, fushi kuwa mai tsanani. Nan da nan ya tara wazirai da hakimansa ya ce musu, "Ku sani cewa Kafidu ya shigo mana kasa da shirin yaki har ya fara kona mana wasu kauyuka. An ce ya zo da rundunar mayaka da sadaukai wadda Allah kadai ya san adadinta. Yanzu menene abin yi?"

Suka amsa da cewa, "Allah ya ba ka nasara, ai babu abin da yafi sai mu tare shi da yaki a kafsa, mu nuna masa ruwa ba sa'an kwando ba ne."

Whatsapp: +2348032767547

Za mu ci gaba da karfe tara na dare (9:00PM), in sha Allah.13. HIKAYAR JANSHAHU DAN SARKIN KABUL

Daga littafin LABARUN DARE DUBU DA DAYA

Sabuwar Fassarar:

Ibrahim Malumfashi,
Danladi Z. Haruna,
Bukar Mada.

Hakimai suka amsa wa Sarkin Kabul da cewa, "Allah ya ba ka nasara, ai babu abin da yafi sai mu tare shi da yaki a kafsa, mu nuna masa ruwa ba sa'an kwando ba ne."

Sarki ya ji dadin amsar da suka ba shi. Ya umurce su da shirya dakaru. Mayaka fa suka shiga shiri, kowa ya shiga cikin sulke da buke ga kuma kwalkwali bisa kansa. Wasu rike da takubba, gaya-wa-jini-na-wuce, wasu kuma rike da masu. Wasu kwari da baka, wasu da wargaji da dai sauran makamai masu hadarin gaske, wadanda kome jaruntar sadauki za su iya aikawa da shi barzahu.

Bayan rundunar askarawan Sarki Daigamusu ta shirya tsaf, sai Sarki ya fito ya shige gaba, aka buga kugen yaki. Runduna ta motsa ta tunkari rundunar Sarki Kafidu. Yayin da suka yi kusa da rundunar Sarki Kafidu, sai Sarki Daigamusu ya umurci askarawa da yin sansani a wani kwari mai suna Zaharana. Sarki Daigamusu ya rubuta takarda zuwa ga Sarki Kafidu, a cikin takardar yana cewa:

Ka sani abin da ka aikata aiki ne na barayi da 'yan ta'adda, ina mamaki wai ace kai Sarki ne dan Sarki. Da ace kai cikakken Sarki ne mai ji da kansa, da ba ka fada wa kasarmu da yaki ba, ba tare da saninmu ba. Wannan ya nuna kai matsoraci ne, wanda tarihi ba zai taba mantawa da wannan abin kunya da ka yi ba. Ka sani cewa, da na san da zuwanka, tun wuri da na zo da sadaukaina mun murje ka, kamar yadda ake murje cinnaka. Amma duk da haka, mu ba za mu shammace ka ba, mu afka maka ba cikin shiri ba. Ina sanar da kai cewa ka yi gaggawar ficewa daga kasarmu, idan ka yi haka ka rufa wa kanka asiri. Idan kuwa ba haka ba, to mu hadu da kai a filin daga domin banbancewa tsakanin aya da tsakuwa.

Sarki ya nade takarda ya ba wani sadauki domin ya kai wa Sarki Kafidu. Ya kuma tura 'yan leken asiri a sace domin su samo masa labarin irin shirin rundunar Sarki Kafidu. Dan aike ya riki takarda ya sukwani dokinsa har ya isa kusa ga sansanin abokan gaba. Ya ga an kakkafa tantuna bila'adadin masu launi iri-iri. Wasu da tsanwar launi wasu da shudi, wasu rawaya wasu farare. A tsakiyarsu ya hangi wani babban tanti, mai jan launi, wanda duk ya fi sauran girma, an kawata shi da jauhari. Ya ga askarawa sun kewaye wannan tanti. Ya tunkari wannan tanti, da ya zo kusa gare shi ya tambaya sai aka ce masa na Sarki Kafidu ne. Ya tarar da shi ya harde bisa wata karaga ta jauhari, waziransa da hakimai sun zagaye shi. Dan aike ya zaro takarda, wani jarumi da ke nan ya fyauce ta daga hannunsa ya mika wa Sarki. Kafidu ya warware takarda ya karanta sakon da ke ciki. Sai ya rubuta amsa kamar haka:

Ba sai mun gaishe ka ba a cikin wannan takarda. Muna so Sarki Daigamusu ya sani cewa mun zo ne domin daukar fansar abin da ya yi mana shekaru da dama da suka wuce. Za mu kashe tsofaffi da matasa, mu bautar da yara da mata, mu kwace mulkin da kake takama da shi. Da ma ance ramuwar gayya ta fi gayya ciwo. Ka fito gobe mu hadu da kai filin daga, wannan karon za ka gane cewa rayayyen kare ya fi mataccen zaki. 

Ya ninke takarda ya ba dan sako, wanda shi kuma nan take ya kai wa Sarki Daigamusu. Ya kuma gaya masa irin yawan jama'ar Sarki Kafidu da ya gani, ya ce "Allah ya ba ka nasara, Sarki Kafidu ya zo da jama'a masu yawa, wasu a kan dawaki wasu a kasa, Allah kadai ya san iyakar su." Kamar dai yadda 'yan leken asiri suka kawo wa Sarki labari.

Yayin da Sarki Daigamusu ya karanta takarda ya ga sakon da ke cikinta, sai ya cika da fushi. Ya kira Waziri Ainazari ya umurce shi cewa, ya kwashi askarawa dubu ya kai hari ga rundurar Sarki Kafidu a cikin dare yayin da suke barci. Waziri Ainazari ya amsa, "Na ji, na amince." Nan take ya zabi sadaukai dubu, dare na rabawa suka darkaki sansanin Sarki Kafidu.

To, ashe cikin daren kuma Sarki Kafidu ya kira wani Wazirinsa mai suna Gatarafanu, ya umurce shi da ya debi sadaukai dubu biyar mahaya dawaki, su kai hari ga sansanin Sarki Daigamusu. Gatarafanu ya aikata kamar yadda Sarki ya umurce shi, suka zaburi dawakai suka nufi sansanin Sarki Daigamusu. Can zuwa dare tsaka sai rundunonin nan biyu suka hadu a hanya. Waziri Gatarafanu da jama'arsa suka afka wa Waziri Ainazari da jama'arsa, nan take yaki mai tsanani ya rincabe a tsakaninsu, sashe na tsawa ga sashe, maza suka gauraya. Wuri ya hargitse da karar saran takubba, da kuwwar sadaukai, da haniniyar dawaki. Ba a daina gwabzawa ba sai da safiya ta waye. Da mutanen Waziri Gatarafanu suka lura sai suka ga an yi musu ta'adi mai yawa, suka juya da baya a razane, ba su zame ba sai gaban Sarki Kafidu.

Yayin da Sarki Kafidu ya ga dakarunsa sun dawo babu nasara, sai ya cika da fushi mai tsanani, ya daka musu tsawa, "Allah ya wadaran ku! Me ya juyo da ku haka a razane? Ina sauran dakarun?"

Suka amsa masa, "Allah ya huci zuciyarka, ya Sarkin duniya. Muna cikin tafiya mun tinkari sansanin Sarki Daigamusu, har mun yi rabin tafiya ba mu da sanannen ciki sai muka yi taho-mu-gama da rundunar abokan gaba karkashin jagorancin Waziri Ainazari. Muka hadu da su a kwarin Zaharani, sashe ya fuskanci sashe, muka afka wa juna. Yaki mai tsanani ya rincabe a tsakaninmu, muka yi ta kafsawa tun da dare har gari ya waye. Maza suka kwanta dama daga kowane bangare, Waziri Ainazari da jama'arsa suka yi ta saran dawakanmu suna yi musu tsawa. Dawaki suka firgita suka juyo da baya. Kura ta turnike wajen har babu mai ganin na kusa gare shi, jini kuwa a wurin kamar ruwan korama mai gudana. Da muka ga ba dama, sai muka juyo da baya domin mu kawo labari, ba domin haka ba, da mun halaka dukkan mu."

Yayin da Sarki Kafidu ya ji haka, sai ya kara kumbura ya ce, "Rana ta la'ance ku! Sakarkarun wofi, ku bace mini da gani ko in fille kawunanku."

Waziri Ainazari kuwa da ya koma sai ya kwashe labarin abin da ya faru ya gaya wa Sarki Daigamusu. Sarki ya yi murna da wannan nasara da aka samu, aka buga tambura don farin ciki. Daga nan Sarki ya tara dukkanin rundunarsa, ya ga cewa sadaukai metan ne suka kwanta dama a gwabzawar da aka yi cikin dare. Dakaru suka yi maci zuwa cikin wani makeken filin yaki, Sarki ya sa suka yi sahu-sahu har sahu goma sha biyar. Kowane sahu da sadaukai dubu goma wasu bisa dawaki wasu a kasa, kuma a kowane sahu akwai jagororin yaki dari uku, kowane daya daga cikin jagororin nan na iyar mayar da linzamin doki dari, dukkansu kuma suna haye bisa giwaye. Aka tayar da tutar yaki, aka buga ganguna, aka kada kugen yaki. Runduna ta motsa, aka nufi filin daga.

A bangaren Sarki Kafidu kuwa, dakaru sun yi sahu-sahu bila adadin, a kowane sahu a kwai sadaukai dubu zambar dubu. Shi kuwa Sarki ya fito yana takama, a bangarensa na dama da sadaukai dubu goma, bangaren hagu ma haka. Aka cira tutocin yaki sama, aka nufi filin kece raini.

Sassan nan biyu suka hadu da juna, yaki mai tsanani ya barke a tsakaninsu. Kasa ta yi kamar zata tsage saboda rugugin sadaukai da kukan dawaki da na giwaye. Kunnuwa suka kurumta da bugun ganguna da karar kuge, da karar kofatan dawaki, da kuwwar mazaje. Kura ta turnike sararin samaniya, wuri ya duhunta kamar hadari ya taso. Sadaukai suka gauraya, sai karar takubba ke tashi, kyas kyas kyas. Ba a rabu ba sai da rana ta fadi, duhun dare ya fara shigowa. Kowace runduna ta ja da baya, suka koma sansaninsu.

Da Sarki Kafidu ya yi holin dakarunsa sai ya ga an kashe masa mutum dubu biyar, ya cika da fushi fushi mai tsanani. Shi kuwa Sarki Daigamusu ya yi asarar dakaru dubu uku mahaya dawaki, ransa ya baci matukar baci.

Da gari ya waye Sarki Kafidu ya fito da rundunarsa filin daga, ya tarar tuni Sarki Daigamusu ya fito yana jiransa. Rundunonin biyu suka shata daga suna kallon abokan gaba. Sarki Kafidu ya yi tsawa ga dakarunsa ya ce, "A cikinku wa zai bude mana fage da yakin fito-na-fito?"

Nan take kuwa sai ga wani sadauki, wai shi Barkaiku, ya fito a kan toron giwa yana hamhama yana tunzura. Ya zo gaban Sarki ya sauka daga kan giwa ya dauki kasa gabansa, ya nemi izinin shiga filin daga. Bayan Sarki ya ba shi izini, sai ya hau giwarsa ya shiga fage ya kalli rundunar abokan gaba yana kirari, "Ina wani mai ji da kansa ya fito mu gwabza? Wa kwanansa ya kare ya fito ga ni."

Yayin da Sarki Daigamusu ya ji haka sai ya dubi rundunarsa ya ce, "Wa zai fita ya kara da wancan sadaukin?"

Nan take wani barde ya zaburi dokinsa yana huci, ya zo gaban Sarki ya yi gaisuwa sa'annan ya nemi izinin shiga fagen fama domin tunkarar Barkaiku. Bayan ya sami izini sai ya tunkari Barkaiku. Barkaiku ya tambaye shi, "Wanene kai har da za ka yi karfin halin tunkara ta?"

Sadaukin nan ya amsa masa, "Sunana Gazanfaru dan Kamkilu."

Barkaiku ya ce, "Ai kuwa ina jin labarinka a kasarmu, yau kuwa ko kai ne gazara ba Gazanfaru ba kwananka sun kare."

Twitter: @bukarma08032767547 
Whatsapp: 
Instagram: Yusuf Abdullahi jibaga

Za mu ci gaba, da karfe tara na dare (9:00PM), in sha Allah.

Allah ya kai mu.14. HIKAYAR JANSHAHU DAN SARKIN KABUL

Daga Littafin LABARUN DARE DUBU DA DAYA

Sabuwar Fassarar:

Ibrahim Malumfashi,
Danladi Z. Haruna,
Bukar Mada.

Barkaiku ya ce, "Ai kuwa ina jin labarinka a kasarmu, yau kuwa ko kai ne gazara ba Gazanfaru ba kwananka sun kare."

Da Gazanfaru ya ji haka sai ya jawo mashinsa na bakin karfe ya daga shi sama ya yi kururuwa ya tasar wa Barkaiku. Shi kuwa Barkaiku sai ya zare takobinsa daga cikin kube, ya zaburi giwarsa ya nufo Gazanfaru yana huci kamar macijin da ya kawo sara bai samu ba. Suka afka wa juna da sara da suka, can sai Barkaiku ya sami sa'a ya kwantara wa Gazanfaru takobi a tsakiyar kai. Amma da yake Gazanfaru na sanye da kwalkwali wannan sara bai yi masa wata illa ba, sai dai takobin ya tashi sama kamar an sari dutse. Wannan sara ya harzuka Gazanfaru, ya jinjina mashinsa ya jefi Barkaiku da shi iya karfinsa, mashi kuwa ya shiga ta cikin goshinsa ya fita ta keyarsa. Nan take ya fado daga kan giwa bai ko shura ba.

Ganin haka sai wani sadauki ya fito a sukwane, bakinsa na kumfa, ya daka wa Gazanfaru tsawa, "Kaiconka! Me ya sa ka kashe mini dan uwa? Za ka yi da-na-sanin aikata haka." Kafin Gazanfaru ya farga har sadaukin nan ya jeho shi da mashi, mashi kuwa ya cake masa ga cinya. Gazanfaru ya yi kara don zafi, ya zare takobinsa ya dauke kan dan uwan Barkaiku. Kan ya fadi can gefe, hakora na cizon kasa, gangar jiki ta fadi gefe daban, jini ya cika wurin kamar an yanka sa.

Yayin da Sarki Kafidu ya ga ya rasa sadaukai biyu, sai ya yi tsawa ga rundunarsa, "Ku afka musu gaba daya, kada ku bar daya ya tsira daga cikinsu." Shi ma Sarki Daigamusu ya yi wa mutanensa tsawa. Nan take bangarorin biyu suka hadu da juna tare da wata irin tsawa mai karfin gaske tamkar tsawar da ke fita yayin da girgije ya hadu da girgije idan ana ruwa. Wuri ya hargitse, dawaki na haniniya, giwaye na ruri, mazaje na kuwwa ga sashe, karar ganguna na tashi, kasa kuwa kamar za ta tsage don girgiza. Karar saran takubba da sukar masu ta cika wuri, mazaje suka rika zuba kamar 'ya'yan kanya, jini ya gudana kamar korama. Aka ci gaba da gwabza yaki yaki mai tsanani, tun da safe har rana ta koma ga Ubangiji. Daga nan sai rundunonin biyu suka ja da baya, kowa ya koma sansaninsa.

Sarki Daigamusu ya duba rundunarsa ya ga an kashe masa mutum dubu biyar an kuma tarwatsa sahu hudu na mayakansa, ransa ya baci. Shi kuwa Sarki Kafidu sai ya ga an kashe masa manyan sadaukai dari shida, an kuma tarwatsa masa sahu tara na mayaka. Rundunonin biyu suka ajiye makamai domin su huta tsawon kwana uku. Sarki Kafidu ya dauki takarda ya rubuta wasika zuwa ga wani Sarki da ake kira Fakuna Alkalbu yana neman taimakonsa. Shi wannan Sarki babban aminin Sarki Kafidu ne, kuma ya tara rundunar mayaka mai yawa. Da sakon Sarki Kafidu ya iske shi, sai nan da nan ya hada rundunarsa ya same shi a fagen daga.

Sarki Daigamusu na zaune sai ga wani mutum ya shiga wurinsa jiki na rawa, ya fadi ya yi gaisuwa ya ce, "Allah ya ba ka nasara, mun hangi wata kura daga nesa ta tokare sararin samaniya ta nufi sansanin Sarkin Hindu."

Sarki ya tayar da 'yan leken asiri su binciko masa ko kurar mecece. Suka ce, "Mun ji, mun karba." Nan da nan suka hau dawaki. Cikin dan lokaci kankani sai ga su sun dawo da labari, suka ce wa Sarki, "Allah ya ba ka nasara, "Da muka yi kusa da hanyar da rundunar nan za ta wuce sai muka sauka muka make a bakin hanya. Mun kidaya sahu bakwai na mayaka, a cikin kowane sahu akwai dakaru dubu uku, dukkansu mahaya dawaki ne, sun nufi sansanin Sarki Kafidu."

Lokacin da Sarki Fakuna Alkalbu ya isa ga Sarki Kafidu, bayan sun gaisa sai ya tambaye shi, "Menene sababin wannan yaki da kuke ciki?"

Sarki Kafidu ya amsa masa, "Ashe ba ka san cewa ba ni da wani babban makiyi ba kamar Sarki Daigamusu? Shi ne fa wanda ya kashe mini mahaifi da 'yan uwa. Na fito yanzu domin daukar fansar abin da ya yi mana."

Sarki Fakuna ya ce, "Rana kuwa na tare da kai. Babu shakka kai ke da nasara." Sarkin Hindu ya ja Sarki Fakuna Alkalbu zuwa tantinsa suka ci suka sha suka yi farin ciki. Wannan shi ne al'amarinsu.

Al'amarin Janshahu kuwa ya kasance cikin dakinsa, cikin damuwa da bacin rai don rashin masoyiya, tsawon wata biyu ba tare da ya bar kowace kuyanga ta shiga inda yake ba. Tsawon wannan lokaci kuma sai ya ga mahaifinsa ya dauke kafarsa kwata-kwata daga zuwa inda yake. Ya tambayi bayin da ke yi masa hidima, "Lafiya kuwa mahaifina ya daina zuwa wurina?" Suka ce masa ai Sarki na can na yaki da Sarki Kafidu.

Yayin da Janshahu ya ji haka sai ce, "Ku kawo mini doki, ina so in ga mahaifina."

Suka amsa masa, "Mun ji, mun karba." Suka tafi nan da nan suka yi masa sirdi. Ya sa aka shirya masa dawaki dubu tare da mahayansu. Suka nufi sansanin yaki, mutanen gari na cewa ai zai tafi ne domin taimakon mahaifinsa yaki. Ba su san cewa Janshahu bad-da-bami ne ya yi musu ba. Shi babu abin da ke ransa sai tunanin yarinya Shamsiya da yadda zai yi ya sake ganin ta. Ya ce a cikin ransa, babu makawa in koma Birnin Yahudawa, watakila Allah ya nufa in sake haduwa da tajirin nan da ya tura ni bisa tsauni, ya sake aikata kamar yadda ya aikata mini. Wa ya sani ko ta wannan hanyar zan sake haduwa da abar begena.

Janshahu ya tafi tare da mahaya dubu tun safe har duhu ya soma yi. Da dare ya yi sai suka sauka domin yin barci kafin gari ya waye su ci gaba. Can da dare ya yi tsakiya, Janshahu ya lura da duk mutanen nan sun yi barci, sai ya tashi ya daura damararsa ya hau doki ya sulale ya yi gaba da nufin zuwa Bagadada, ya bar mutanensa nan suna ta aikin raggo. Da ma ya taba ji lokacin yana a garin Yahudawa cewa ayarin Bagadada na zuwa birninsu duk bayan shekara biyu. Ya nufi Bagadada da nufin bin wannan ayari mai zuwa birnin Yahudawa.

Da gari ya waye mutane suka farka ba su ga Janshahu ba, ba su ga dokinsa ba. Nan da nan sai wasu daga cikinsu suka hau dawaki, suka warwatsu kudu da arewa, gabas da yamma, amma ba su gan shi ba. Sai suka dunguma suka nufi wurin mahaifinsa, suka shaida masa abin da ya faru. Nan take hasken da ke fuskar Sarki Daigamusu ya juye zuwa duhu. Idanunsa suka juye jajir kamar garwashin wuta. Ya cire kambin sarautar da ke bisa kansa ya jefar ya buga salati, "Babu tsimi babu dabara face daga Allah Madaukakin Sarki. Shi ke nan na rasa dana, ga abokan gaba sun zagaye mu!" Wazirai da hakimansa suka yi ta tausarsa suna ba shi hakuri.

Janshahu kuwa ya ci gaba da tafiya, babu tsayawa dare da rana, yana zubar da hawaye saboda rashin masoyiyarsa da kuma bakin cikin sake rabuwa da mahaifinsa, yayi ta keta dazuzzuka da rairayin hamada. Amma Sarki Daigamusu tun daga ranar da aka zo masa da labarin tafiyar dansa, sai ya yi umurni ga jagororin yakinsa cewa a koma gida haka nan. Suka juya da baya, suka koma cikin birnin Kabila aka rufe dukkan kofofin shiga da fita birnin. Sarki Kafidu kuwa ya bi shi har kusa ga birninsa, aka kafsa yaki na kwana bakwai. Daga nan sai mutanen Sarki Daigamusu suka shige cikin birni aka rufe kofofi. Shi kuwa Sarki Kafidu sai ya kafa sansaninsa a nan bayan birni, aka kafa tantuna. Haka dai wadannan Sarakuna biyu suka kasance cikin yaki da juna tsawon shekara bakwai.

Janshahu kuwa ya ci gaba da tafiya bisa dokinsa. Ya yi ta keta dazuzzuka da koramu da kwazazzabai da rairayin hamada. Idan ya tarar da gari sai ya tambayi hanyar zuwa Takanni Fadar Jauhari, amma bai sami wanda ya taba ko jin sunan wurin ba. Daga karshe sai ya yanke shawarar tambayar hanyar zuwa Birnin Yahudawa. Ya kuwa yi sa'a, ya sami wani falke wanda ya ce masa, "Akwai ayarinmu da zai tashi a cikin wannan watan daga wani gari na cikin kasar Hindu mai suna Mizirikan." Ya ci gaba da cewa, "Birnin Yahudawa na can nesa kusa da karshen duniya gab da Dutsen Kaf. Idan za ka bi ayarinmu za mu bi ta Hurassana mu shige ta Birnin Shima'una da Birnin Kwarazmu. Daga Birnin Kwarazmu tafiyar shekara daya da wata uku ce zuwa Birnin Yahudawa."

Janshahu ya ce ya gode amma shi ba zai jira lokacin da ayari zai tashi ba domin yana ujila ne. Ya zauna wurin wannan falke kwana uku ya huta, daga nan ya yi ban kwana da shi ya dare dokinsa ya nufi Birnin Mizirikan.

Za mu ci gaba da karfe tara na dare (9:00PM), in sha Allah.

Allah ya kai mu.15. HIKAYAR JANSHAHU DAN SARKIN KABUL

Daga Littafin LABARUN DARE DUBU DA DAYA

Sabuwar Fassarar:

Ibrahim Malumfashi,
Danladi Z. Haruna,
Bukar Mada.

Janshahu ya ce ya gode amma shi ba zai jira lokacin da ayari zai tashi ba domin yana ujila ne. Ya zauna wurin wannan falke kwana uku ya huta, daga nan ya yi ban kwana da shi ya dare dokinsa ya nufi Birnin Mizirikan. Da shigarsa birnin sai ya shiga tambayar labarin Takanni Fadar Jauhari. Da dai ya ga bai sami wani abin kamawa ba sai ya yi gaba zuwa Birnin Hurassana. Da isarsa birnin sai ya sauka gidan wani mutum ya huta kwana biyu, dokinsa ma ya huta. Bayan ya huta sai ya tambayi hanyar Shima'una, aka aza shi ga hanya. Ya yi ta tafiya ba dare ba rana har dan guzurinsa ya kare. Yunwa da kishirwa suka kusa hallaka shi tare da dokinsa, can sai ya fara hangen Birnin Shima'una. Ya shiga cikin birni ya sami abinci ya ci, ya ciyar da dokinsa. Da karfinsu ya komo sai ya tambayi hanyar Birnin Yahudawa. Aka aza shi ga hanya.

Ya haye dokinsa ya ci gaba da tafiya kwana da kwanaki, Allah da ikonsa ya nufe shi da zuwa wurin nan da ya taba tsira daga birai. Ya kara kaimi har ya iso ga koramar nan wadda a tsallakenta ne Birnin Yahudawa yake. Ya zauna bakin koramar ya jira zuwa ranar Asabar, yayin nan koramar ta kafe da kudurar Ubangiji Madaukakin Sarki. Ya tsallake koramar ya shiga cikin birnin Yahudawa. Ya tasar wa gidan Bayahuden nan da ya sauka gare shi a zuwansa na farko. Bayahude ya marabce shi, ya yi murna da sake ganin shi. Aka kawo masa abinci da nama da abin sha. Bayan ya ci ya sha ya yi hani'an, sai Bayahude ya tambaye shi, "Ina ka shiga bayan rabuwar mu da kai?"

Ya amsa masa, "Ina cikin kasar Ubangiji mai girma da daukaka."

Janshahu ya kwana tare da Bayahude. Da gari ya waye sai ya shiga cikin birni yana zagayawa, sai ya ji mai shela yana shela da murya madaukakiya, "Ya ku jama'ar gari. Wa zai karbi dinari dubu da kyakkyawar kuyanga ya yi mana aikin yini guda?"

Nan take Janshahu ya je ga mai shela ya ce, "Ni zan yi wannan aiki."

Mai shela ya ce, "Biyo ni." Ya ja shi zuwa gidan tajirin Bayahuden nan da ya taba zuwa a baya. Ya rusuna ya ce, "Ya shugabana, wannan saurayi ya ce zai yi aikin da ka nema."

Tajiri ya tashi ya kama hannun Janshahu, ba tare da ya shaida shi ba, ya kai shi a cikin wani kayataccen daki. Ya kawo masa nama da abin sha. Janshahu ya zauna, ya ci ya sha ya koshi. Tajiri ya kawo jaka mai dinari dubu ya ba shi, ya kuma kira kuyanga ta kwana tare da shi. Da gari ya waye Janshahu ya dauki kudi tare da kuyanga ya kai wa Bayahude mai masaukinsa, ya ce ya ajiye masa sai ya dawo. Ya koma wurin tajirin Bayahude aka daura musu siridda ga alfadarai biyu, suka hau suka nufi bayan gari. Can bayan rana ta sunkuya suka isa ga dogon dutsen nan. 

Suka tsaya a gindin dutsen, tajiri ya zaro wuka da igiya ya ba Janshahu ya ce, "Daure alfadarka ka yanka ta." Janshahu ya nade hannuwan rigarsa ya kayar da alfadara ya daure kafafunta sa'annan ya yanka ta. Ya cire kai da kafafunta, ya fede fatar. Ya fafe cikinta, kamar dai yadda tajiri ya umurce shi. Bayan ya fafe cikin sai tajiri ya ce masa, "Shiga cikin wannan alfadara in dinke ka. Abin da duk ka gani a ciki ka sanar da ni, wannan shi ne aikin da na biya ka jingarsa." 

Janshahu ya shige cikin alfadara ya yi kudundune. Tajiri ya kawao zare da basilla ya dinke cikin. Ya sami wuri nesa da inda alfadarar take ya make, yana kallon abin da zai faru. Can bayan sa'a guda sai ga wani katon tsuntsu ya sauko daga saman dutsen nan, ya fyauce alfadar ya tashi sama ya koma kololuwar dutsen da ita. Tsuntsu na shirin fara cin alfadara ke nan sai Janshahu ya keta cikinta ya fito. Tsuntsu ya razana ya tashi sama. Janshahu ya leko daga saman dutsen ya hangi tajiri daga kasa kamar dan tsuntsu, ya daga murya da karfi ya ce masa, "Ya tajiri, mecece bukatarka?"

Bayahude ya amsa da karfi, iska ta kwashi muryarsa ta kai ga Janshahu, "Jeho mini duwatsun da ke nan kusa gare ka, ni kuwa in gaya maka yadda za ka sauko." 

Janshahu ya yi dariya ya ce, "In maye ya manta ai uwar 'ya ba ta manta ba. Ni ne fa wanda ka taba kawo wa nan, shekaru biyar da suka wuce, ka barni cikin yunwa da kishirwa da tsananin wahala, ba don ina da sauran shan ruwa gaba ba da tuni na halaka. Wallahi ba ni jeho maka komai." Yana gama fadin wannan magana sai ya gangara ya nufi hanyar fadar Sheik Nasar, Sarkin Tsuntsaye.

Ya yi ta tafiya cikin duwatsu cikin zafin rana da wahala. Idan ya ji yunwa ya ci daga 'ya'yan itacen da ke bisa dutsen ya sha ruwan koramu idan ya samu, kwana da kwanaki bai tsaya ba har ya fara hango hasumiyar Fadar Shugaba Sulaimanu. Ya kara azama, can bayan 'yan kwanaki ya isa ga kofar fadar, ya iske Sheik Nasar zaune a bakin kofa.

Ya matsa kusa gare shi ya sumbaci hannuwansa. Sheik Nasar ya yi masa barka da zuwa, sa'annan ya tambaye shi, "Ya dana, me ya dawo da kai wannan wuri bayan na mayar da kai gida tare da yarinya Shamsiyya, mai sanyaya idanuwa, mai kwantar da zuciyar masoyi?"

Hawaye suka zubo daga idanun Janshahu, ya kwashe labari duka ya gaya wa Dattijo, ya kara da cewa, "Ta ce mini idan har da gaske ina son ta, to, in same ta a Takanni Fadar Jauhari."

Sheik Nasar ya yi mamaki matukar mamaki, ya ce wa Janshahu, "Na rantse da Allah ya kai dana, ban taba jin sunan wannan wuri ba, kai ko lokacin Shugaba Sulaimanu ban taba jin wani ya ambaci sunan wannan wuri ba."

Hankalin Janshahu ya tashi, wasu sabbin hawaye suka kubce masa, ya tambayi Dattijo, "To, yanzu yaya za ni yi? Wallahi son ta zai halaka ni."

Sheik Nasar ya dafa kafadarsa yana ba shi hakuri, ya kara da cewa, "Ka jira lokacin zuwan tsuntsaye sai in tambaye su labarin Takanni Fadar Jauhari, na tabbata ba za a rasa wanda ya taba zuwa wurin ba."

Hankalin Janshahu ya dan kwanta, ya shiga cikin fada, ya shiga cikin soron nan wanda kofarsa daya ta ke fita a cikin lambun da ya hadu da 'yan mata. Ya shiga cikin lambun ya yi ta zagayawa wai ko zai sake ganin 'yan matan nan. Amma ina. Yana nan tare da Sheik Nasar, wata rana suna zaune sai Dattijon ya ce masa, "Ya dana, lokacin zuwan tsuntsaye fa ya kusa zuwa."

Janshahu ya yi farin ciki da jin wannan albishir. Bayan 'yan kwanaki kadan kuwa da yin wannan magana, sai ga tsuntsaye sun fara zuwa kungiya kungiya. Sheik Nasar ya ce masa, "Ya dana zan koya maka wasu kalmomi, domin za ka tsaya tare da ni lokacin da tsuntsaye ke kawo gaisuwarsu." Dattijo ya koya masa kalmomi, sa'annan ya ce masa ya shirya su fita tariyar tsuntsaye.

Suka fito gaban fada suka tsaya. Daga nan sai tsuntsaye suka fara zuwa rukuni-rukuni suna yin gaisuwa ga Sheik Nasar. Kowane rukuni ya zo sai ya tambaye su labarin Takanni Fadar Jauhari, sai dai dukkansu amsa daya ce, "Ba mu taba jin sunan wannan wuri ba." Yayin da Janshahu ya ga babu alamar nasara, sai ya fashe da kuka, nan take zuciyarsa ta buga ya fadi kasa sumamme.

Za mu ci gaba  da karfe tara na dare (9:00PM), in sha Allah.

Allah ya kai mu.

16. HIKAYAR JANSHAHU DAN SARKIN KABUL

Daga Littafin LABARUN DARE DUBU DA DAYA

Sabuwar Fassarar:

Ibrahim Malumfashi,
Danladi Z. Haruna,
Bukar Mada.

Yayin da Janshahu ya ga babu alamar nasara, sai ya fashe da kuka, nan take zuciyarsa ta buga ya fadi kasa sumamme. Aka yayyafa masa ruwa ya farfado.

Bayan ya farfado sai Sheik Nasar ya kira wani katon tsuntsu, ya aza Janshahu a kansa ya ce wa tsuntsun, "Ka tafi da shi kasar Kabila, kasar mahaifinsa." Ya yi masa kwatancen kasar. Sa'annan ya juya wurin Janshahu ya ce masa, "Ka zauna daidai, kada ka karkata ga wani bangare domin kuwa za ka fado ka halaka. Kuma ka toshe kunnuwanka gudun kada karar iska da rugumniyar juyawar duniya su kurumtar da kai." Janshahu ya yi sallama da Sheik Nasar yana kuka, tsuntsu ya tashi da shi cikin iska. Bayan sun yi tafiyar kwana daya da yini daya sai tsuntsu ya sauke shi a gaban fadar Sarkin dabbobi mai suna Sharu Badaru. Ya ce masa, "Ai kuwa na bace hanya, bari na koma da kai wurin Sheik Nasar."

Jansahahu ya tambaye shi nan ina suke. Tsuntsu ya gaya masa cewa suna gaban fadar Sarkin Dabbobi ne mai suna Sharu Badaru. Janshahu ya ce wa tsuntsu ya bar shi nan wurin Sarkin Dabbobi, tun da dai bai sami abin da ya fito nema ba ya fi so ya mutu da ya koma gida. Tsuntsu ya bar shi a fadar Sarkin Dabbobi, ya kama gabansa.

Sarkin Dabbobi ya tambayi Janshahu, "Samari, wanene kai? Me ya sa wannan tsuntsu ya kawo ka nan?"

Janshahu ya kwashe labarinsa tun daga farko har karshe ya fada masa. Sharu Badaru ya yi mamaki da jin wannan labari, ya kara da cewa, "Na rantse da Shugaba Sulaimanu, tun da nake ban taba jin wani wuri mai suna Takanni Fadar Jauhari ba. Amma zan binciki dabbobi idan akwai wanda ya san wannan wuri zan yi masa kyauta mai yawa domin ya kai ka wurin."

Janshahu ya yi kuka kuka mai tsanani, daga karshe ya hakura ya zauna tare da Sharu Badaru. Wata rana sai Sharu Badaru ya kawo masa wani allo ya ce, "Ya dana, hardace wadannan kalmomi da ke rubuce cikin wannan allo domin idan lokacin zuwan dabbobi ya yi tare da kai zan fita, mu tambaye su labarin Takanni Fadar Jauhari."

Janshahu ya hardace kalmomin da Sarkin dabbobi ya umurce shi. Ba a dade ba sai ga dabbobi nau'i daban-daban sun fara zuwa yin gaisuwa ga Sharu Badaru. Duk wadanda suka zo sai ya tambaye su Takanni Fadar Jauhari, amma sai su amsa masa, "Ba mu san wannan fada ba, ba mu taba jin sunanta ba."

Da Janshahu ya ji haka sai ransa ya baci, zuciyarsa ta yi duhu don bakin ciki. Da Sharu Badaru ya lura da halin da yake ciki sai ya ce masa, "Kada ka yi bakin ciki ya dana. Zan aika da kai wurin wani dan uwa nawa mai suna Sarki Shimak Babba, wanda yake ya girme ni ga shekaru. Shugaba Sulaimanu ya taba tsare shi a kurkuku saboda wani laifi da ya yi masa. A cikin aljanu yanzu babu tsararsa, shi da Sheik Nasar. Shi ne ke mulki da dukkanin aljanun duniya bayan rasuwar Shugaba Sulaimanu. Watakila shi ya san inda wanna fada take."

Sharu Badaru na gama fadar haka sai ya kira wata babbar dabba, ya aza Janshahu bisa bayanta. Ya kawo wasika ya ba shi, ya ce ya kai wa dan uwansa Sarki Shimak. Dabba ta nausa da Janshahu cikin daji, ta yi ta tafiya da shi kwana da kwanaki har ta iso ga fadar Sarki Shimak. Suna zuwa kusa da fadar sai dabbar ta hango Sarki Shimak, ta ja ta tsaya, ta ki karasawa inda yake. Yayin da Janshahu ya ga haka sai ya sauka ya nufi wurin Sarki Shimak. Yana zuwa wurinsa sai ya fadi ya yi gaisuwa, ya jawo wasikar da Sharu Badaru ya ba shi ya mika wa Sarki Shimak.

Bayan Sarki ya karanta wasika ya fahimci sakon da ke cikinta sai ya yi jugum zuwa wani dan lokaci. Ya daga kai ya dubi Janshahu ya nisa ya ce, "Na rantse da Allah ya dana, tsawon rayuwata ban san wannan fada ba. Kai ban ma taba jin sunanta ba sai yau." Ganin hawaye sun fara kwarara daga idanun Janshahu sai ya ci gaba da cewa, "Gaya mini labarinka. Wanene kai? Kuma daga ina ka fito?"

Janshahu ya duka ya kwashe labarinsa duka ya gaya wa Sarki Shimak. Sarki ya yi al'ajabi gayar al'ajabi ya ce, "Amma wannan fada da ban mamaki take. Ba na tsammani Shugaba Sulaimanu da kansa ya san inda wanna fada take ko ya taba jin sunanta." 

Ya yi shiru yana tunani, can sai ya ce, "Ya dana, zan aika da kai wurin wani bawan Allah mai yawan ibada wanda ya tsufa kwarai har babu tsararsa yanzu a duniya. Dukkan tsuntsaye da dabbobi da aljanu suna biyayya gare shi, ba sa saba umurninsa ko kadan. Ya mallaki dukkan sarkunan aljanu don karfin ibadarsa da rokon Ubangiji. Ni kaina, duk taurin kan nan nawa, ya taba daure ni ya jefa cikin kurkuku bisa ga umurnin Shugaba Sulaimanu. A lokacin kuwa babu wani aljani da ya isa ya matso kusa gare ni balle har ya kama ni. Tun lokacin nake matukar jin tsoronsa kuma ko da wasa ba na saba wa umurninsa. Babu inda wannan bawan Allah bai leka ba a cikin duniya. Ya san kowace kasa dake cikin duniya, biranenta da kauyukanta. Ya san dukkan tekuna da duwatsu da tsibirai da kwarurrukan dake bayan kasa kamar yadda ya san tafin hannunsa. Ba na tsammani akwai wani wuri a fadin duniyar nan wanda wannan bawan Allah bai sani ba. Zan aika ka zuwa gare shi domin ya aza ka bisa ga tafarkin zuwa Takanni Fadar Jauhari. Idan kuwa har ya ce bai san wannan fada ba, to, sai dai ka hakura domin kuwa ba na tsammani tana cikin wannan duniya. Na manta ma ban fada maka wani abin mamaki ba game da wannan bawan Allah. Ya taba karya wata sanda ya yi mata guntu uku. Ya dasa kowane guntun sandar a kasa. Ya yi wasu addu'o'i, sai guntun sanda na farko ya rika fitar da soyayyen nama da zuma. Guntun sanda na biyu ya rika fitar da madara mai zaki. Guntun sanda na uku kuma ya rika fitar da alkama da masara. Daga nan sai ya cire sandunan ya hade su suka zama sanda guda kamar yadda take da farko. Ya shige cikin fadarsa wadda aka gina da danyen lu'ulu'u. Haka kuma wannan bawan Allah sadauki ne na karshe, komai yawan runduna yana ganin bayanta. Ya kware kwarai wajen iya siddabaru iri-iri, sunansa Yamusa. Gare shi zan aika da kai yanzu tare da wani tsuntsu mai fikafikai hudu da zai dauke ka a bayansa.kowane fiffike yana da tsawon awo talatin, kafafunsa kuwa kamar na giwa suke. Yakan tashi cikin sararin samaniya sau biyu a shekara, sa'annan yakan yi kalaci da rakuma biyu manya manya a kowace rana wadanda wani aljani mai suna Timshuna yakan samo daga kasar Iraki."

Sarki Shimak ya kira wannan tsuntsu ya aza Janshahu bisa bayansa, ya ce masa ya kai shi ga bawan Allah Yamusa. Tsuntsu ya kada kai alamar 'na ji na dauka' ya tashi sama cikin iska. Suka yi ta tafiya cikin iska dare da rana har suka iso ga tsaunin da fadar Yamusa take. Tsuntsu ya sauka a kan tsauni. Janshahu  ya sauka daga bayan tsuntsu ya nufi fadar Yamusa da aka gina da danyen lu'ulu'u, ya iske shi zaune yana wuridi. Bayan ya idar da wuridi sai Janshahu ya matsa kusa gare shi, ya durkusa ya gaishe shi da ladabi. 

Yayin da Yamusa ya gan shi, sai ya yi masa maraba da zuwa. Ya tambayi labarinsa da dalilin zuwansa wannan wuri. Janshahu ya kwashe labari ya gaya masa, daga karshe ya shaida masa cewa ya fito ne garin neman Takanni Fadar Jauhari. Yamusa ya cika da mamakin jin wannan labari ya ce, "Na rantse da Allah ya kai dana, ban taba jin sunan wannan fada ba balle in san inda take. Duk tsawon rayuwata, tun lokacin Annabi Nuhu (Amincin Allah ya tabbata a gare shi), nake mulkin tsuntsaye da dabbobi da aljanu amma ban taba jin wannan suna ba wai Takanni Fadar Jauhari.

....

KASH! Ya zama wajibi na diga aya a nan saboda kada mu shiga cikin hakkin wadanda suka yi rijista. Idan Allah ya kai mu ranar Asabar za mu fara kawo wata hikayar sabuwa fil.

ME YA SA BA MU KARASA LABARI?

Da yawa idan mutane suka ga an gutsere labari, sukan damu matuka, wasu marasa hakuri har sukan fara guna-guni, masu karancin tarbiya kuma sai ka ji sun biyo da zagi. Akwai dalilan da ya sa ba mu kai labari har zuwa karshe.

Dalili na farko shi ne, mun fada muku cewa za mu buga littafin ne mu fitar kasuwa, to idan muna karasa dukkan labarun da muka dauko daga cikin littafin, idan littafin ya fito, wa za ya saya? Kun rigaya kun karance littafin tun a nan, ke nan idan mun fitar da shi kasuwa zai yi kwabaso, za a bar mu da tarin takardu ke nan, bayan mun kashe kudinmu wajen bugawa. Amma idan muka katse labarin, za ku nemi littafin ku saya domin jin karshen labari. Ai don a ci riba ake kasuwanci, ba don a fadi ba.

Dalili na biyu kuma shi ne, akwai 'yan amana da muke tare da su, wadanda ba mu taba ganinsu ba, ba su taba ganinmu ba, suka zuba kudinsu, wuri na gugar wuri, tun daga Naira 1,000 har zuwa Naira 10,000, suka yi rijista domin su karanta cikakken littafin a nan facebook. Lokacin da muka yi ta yayata bayanin rijistar a nan, http://bukarmada.wordpress.com/2014/02/03/dare-dubu-da-daya mutane da yawa sun dauke mu mayaudara, 'yan damfara, cima-kwance, babu irin maganganun da ba mu ji ba. Wadannan mutanen ne kadai suka yarda da mu, suka yi rijistar, su ma watakila ko don wawancinsu ne, ko ko ba su san darajar kudi ba ne, ya sa suka yi rijistar. To, ko ma dai mene ne, bukatar tasu ta biya, domin babu daya daga cikinsu da ya taba yin da-na-sanin zuba kudinsa. 

Alhamdulillahi, mun gode wa Allah da ya sa muka fita kunyarsu. Da a ce damfara ce muka shirya, da tuni labarin ya watsu a facebook kamar wutar daji, ku ji ana ta gargadi cewa kada wanda ya yarda ya yi rijista da zauren DARE DUBU DA DAYA, 'yan damfara ne. To saboda Allah, wasu sun biya kudinsu domin karanta cikakken littafi, sai kuma ga shi nan ana zubewa kyauta, kowa da kowa na karantawa, to ina amfanin yin rijistar ke nan?

Dalili na uku ba wani dalili ba ne mai kwari, sai dai shi ma abin dubawa ne. Ya kamata a cikin kowane al'amari na duniya a rinka kwatanta adalci. Mun san cewa duk labarin da muka saki a nan, to ya zama na kowa da kowa. Kowa zai iya 'sharing' masu kwasa kuma za su kwasa su kai zauruka ko shafukansu, a facebook ko a whatsapp. Ba mu hana 'sharing' ba, kuma ba mu hana a kwasa a watsa ko'ina ba, sai dai idan za a watsa, to a fada wa jama'a daga inda aka dauko labarin. To, amma akwai hankaki masu mayar da diyan wasu nasu. Wasu za su kwasa su kai shafukansu, suna masu fada wa mabiyansu cewa, su ne suka fassara labarin. Idan muka gutsire labari, kun ga ai an buge bakin tsanya da tabarya. Idan har su suka yi fassarar, sai su ci gaba daga inda muka tsaya. Idan mabiyan nasu sun matsa musu da son jin karshen labari, sai ka ji su kuma sun dawo mana nan, za ka ji wasu na cewa, ai 'idea' ce ta kare mana ko kuma, ai mu ma ba mu san karshen labarin ba shi ya sa muka datse shi, idan gaskiya ne a ci gaba mana. To mun gano wayon naku, mun ki ci gaba, idan kuna son ganin karshen labarin ku nemi littafin.

Wasu kuma za ka ji suna cewa, ai mu ma satowa muka yi, tun da ba mu muka kirkiri labarin ba. Wannan gaskiya ne, ba mu muka kirkiri labarin ba na asali, fassara ce kawai muka yi, kuma fassarar ce wadda muke karewa, ba labarin ba. Af, ko ka dauka fassara ba ta cikin fasaha? Tafi dauko Alfu Laila na Larabci, ko Arabian Nights na Turanci ka yi taka fassara, babu mai hana ka. Ca nake da fassara Abubakar Imam ya yi zarra a cikin marubuta?

 SABON TSARIN RIJISTA' MASU BUKATAN KARANTA HIKAYOYINMU DA DAMA CIKI KUWA HARDA KARASHIN WANNAN SUNA IYA YIN RIJISTA AKAN 200 KACAL DA KATIN MTN DON MOREWA TSARIN' ZAKA KARANTA HIKAYA HARNA TSAWON WATA GUDA  A ZAURENMU BISA WANNAN MUTANE DA DAMA SUNA WANNA TSARI A YANZU'.

DON NEMAN KARIN BAYAN
WHATSAPP 
+1248032767547

Incomplete 

This Document is compiled by 
Shuraihu Usman - 08140419490
YEAR of compilation - 2023;
Published to Taskarnovels.com.ng
An dauko wannan littafi daga shafin https://taskarnovels.com.ng ku ziyarci shafin na https://taskarnovels.com.ng domin samun kayatattun littatafan hausa kama daga kan na yake yake dana soyayya
        
 

        
Marubuci ko marubuciya zasu iya turo mana da littatafansu mu dora masu a shafinmu kyauta don masoyansu su rika Downloading a online,

 

Sannan marubuta zasu iya turo mana da tarihin rahuwarsu da tarihin rubutunsu, dama sharhin littatafansu don masoyansu su gani kuma su karu da hakan

Domin turo mana da littafi ko tarihin rayuwar marubuci ko marubuciya sai ayi mana magana ta whatssap da wannan nambar +2348140419490

 

A lura dakyau - kyauta muke saka littafi a shafinmu bama amsan ko sisin marubuci, duk wanda ya amshi kudinku da sunanmu babu ruwanmu, 

 

Alura dakyau - manazarta bama tura littafi ta private ku dena binmu private kuna neman mu tura maku littafi, duk mai bukatar littafi yaje website namu

 

Alura da kyau - Littatfanmu suna fitowa cikin manhajoji uku ne PDF,TXT da DOC amman munfi amfani da PDF da TXT masu amfani da wayar android ko tablet ko computer zai fi kyau ku riga dauko PDF da DOC 

 

Masu amfani da kananan wayoyi java ko mara java TXT zakuna zaba don shine daidai wayarku


This hausa novel was uploaded and downloaded from https://taskarnovels.com.ng
 
You can download more hausa novels there

Also you can send us your novel to upload it in our website for your fans to download it online

It is free we do not charge for uploading novel

Also if you are an Author be it online or Non online you can send us your biography including  your book summary,commentary and others via this number +2348140419490 its free we do not charge for our services 



Note that - we do not charge for our services we uploaded novels and posted biography free, any person that collect your money in our name is your fault do not blame us



Note that - pls readers stop calling us and be asking us to send you a novels we are not sending novels through whatssap or private our novels is public at any day, any time you can visits our site and download it



Note that - our ebooks came as PDF,TXT or DOC format but the popular format are PDF or TXT, those with android or tablet or pc we suggest you to download PDF or DOC
those with java phone or non-java phone we recommend you to download TXT 



This Novel is downloaded from https://taskarnovels.com.ng
to download more hausa novels visits our site at www.taskarnovels.com.ng 

For feedback and support

Facebook : https://facebook.com/taskarnovels

Twitter : https://twitter.com/taskarnovels

Telegram : https://t.me/taskarnovels 
