*HAMSHAƘIYAR UWA🧕🏻*


               *NA*


*HALIMA ABDULLAHI K/ MASHI*


        _PAID BOOK_
_Kuɗin karatu ₦600_
_Account number 0700549935 Halima Abdullahi Access Bank a turo shaidar biya ta wannan number 08140004302 ko katin Mtn_
_Phone 08140004302_ 

           *DOKA*
_Ban amince wani ya ɗora littafin nan a wani Social media ba,ko a maida mini shi Audio ba tare da iznina ba yin haka daidai yake da fuskantar fushin hukuma. A kiyaye_


*Masu son a Tallata masu hajarsu suyi magana ta wannan number 09068032427*


               *Page 11*

Maman Nana ta  gyara zama sannan ta ce,    "Ni dai a tawa shawarar abin da na ke ganin za muyi  shine muje mu samu Hajiya uwarmu ce mu faɗa mata cewa muna son ta yi haƙuri da waɗannan al'adun  yanzu zamani ake ciki. Shamaki ya yi sauri faɗin ai kina ba Hajiya hujja da zamani kin tashi duk wani bayanin ki na baya ya ɓare. Sanna duk bayani sai kin bata hujja. Maman tace  To Kinji Maman Iman. Fatima tace aini nama rasa wane tunani zanyi domin duk ta inda ka zagayo Hajiya ta riga ta bi ta wuce,  sai dai mu yi ta bakin Maman Nana Muje babu hujja ɗin, mu buƙaci kawai ta bar waccan al adar harma mu bata misali da Afra tunda ta san da maganar.  Duk suka yi tsit kowa na nazari, suka maida kwallon su kan A'isha Ta yi ajiyar zuciya sannan ta ce,  Ni kuma nawa ganin kar muje mu tsaya mu fidda yadda za mu tare matsalar in ta faru. Misali shi Shamaki ko yaya ya samu matarsa sai ya faɗa mata cewa budurwa ce, in ma jini ta ke buƙata sai mu tanada shi mu aje. Batun girki kuwa sai mu rubuta mata a waya mu tura mata tana karantawa ta na yi da taimakon su Juma.  Kunga mu fita a tunanin ya zata kalli abin kuma wane hukunci zata mana in  muka tunkare ta da maganar.  Kamar kowa zai amince da haka. Amma sai Shamaki yace ai bata taɓa bukatar ganin jini ba.  Sannan da na mata ƙarya take take ganewa kuma ku kun sani hakan sai ya fi komai zafi a gurinta.Sai dai ɓargaren girkin in kuna ganin zata iya fahimta ita Babyn sai ayi hakan.  Maman Umar ta ce Ni kuma nafi yarda da muje mu sameta mu ɗan latsa mu gani ko zata yarda. In munga alamun bazata yarda ba sai kawai mu watsar da maganar mu bi abin da addu'a. Dan abin ya zo a ƙurarren lokaci ne ai da mun saka ita  yarinyar gurin koyon girki ko  wata ɗaya tà yi."   To haka dai shawara ta tashi ba tare da sun samu mafita ba, amma sun yanke cewa za su je gidan Hajiyar a jibi su ɗan latsa in da laushi sai su yi maganar.  Maman Afra har ta fita ta dawo, tace da Maman Iman ki zo mana da kayan mu gani a gidan Hajiya. Maman Umar tace wane kayan me? Na  DIJANGALA ENTERPRISE ƊIN  da take ta koɗa mana. Mama Iman tace ok Insha Allah zanzo da shi. 

Shamaki ya numfasa   tare da faɗin  Allah ka bamu mafita. Cike da sarewar gwiwa da kuma addu'a Allah ya fidda shi.  Ya nufi gida. Kafin ya kai an kira Isha'i ya isa suna raka'ar ƙarshe, ya shiga ya suka ƙarasa sannan ya ɗora, ya fito ya tarar da mutane suna kjranshi kamar kullum.   Ya na ta sallamar su har Buhari  masinjan Ofishin A'isha  Maman  Afra ya miƙo mishi takardun masu kayan ɗaki. Ya amsa ya ce  Malam Buhari zan duba a gida. Gobe sai kamin bayani. Malam Buhari ya ce akwai na Ujila a ciki wannan na saman tace ba su bi ƙa'idar kawowa ba, amma mabuƙata ne in da hali ka saka hannu kai da Hajiya ita dai ta saka. Yace to ba damuwa zamu yi magana da Hajiyar. Ya gama sallamar kowa sannan ya nufi gurin Hajiyar.  tana  jan carbi ya zauna gefe kafin ta kammala. Ya ɗauki takardar saman da aka ce ta gaggawa ce yana dubawa. Zai iya taimakon Yarinyar ko dan sunan Babynsa da take da shi, ya  ɗarsa hakan a zuciyar sa. Maimaita  Rabi Abubakar, bai san sunan mahaifin ta ba, amma yasan da wahala su zo neman taimako domin ya kula cewa mahaifin Baby mutum ne mai wadatar zuci.  zuciyar shi ta kasa nutsuwa ya gangara can ƙasa gurin lambar waya ya duba lambobin da kyau, gaban shi ya faɗi, ya   ciro yawa yana soma saka lambar sai ga sunan da ya sawa Baby  ya fito. Soyayyata. Baya buƙatar sake sanin wata hujja iya wannan ta wadatar. Ya zare takardar  ya aje gefe  domin gagarumar matsala ce in har Hajiya ta ga wannan takardar, sannan ya ci gaba da duba sauran. Hajiya ta katse shi da faɗin  "An shigo?" Ya dube ta da sauri na shigo sannunku da gida, ya gaishe ta cikin girmamawa ta amsa tare da tambayar kasuwa, ya ce Alhamdulillah. Sai kurum ya ji  kamar daga sama ta ce  "Ya kabaro 'yan uwannaka?"  Ya zaro ido tare da faɗin na'am. Ta share zance da kallon takardun hannunsa, "Waɗannan kuma na menene?"  Ya Kalli takardun cikin sanyin jiki tare da zargin wata cikin yan uwan nasa kenan harta sanar da Hajiya ko kuwa dai Hajiyar ce da kanta ta gano cewa sun yi zaman to ta yaya zata gano hakan. Yace, na masu buƙatar kayan ɗaki ne.  "Wancan fa da ka aje gefe?" Yawun bakinsa ya tsaya cak,   ya hura iska tare da ajiyar zuciya,  takardar wasu ne da Maman Afra ta ce ba su cike ƙa'ida ba, na sakasu a gefe ne domin sai mun kammala da waɗannan. Ta tsura mishi ido.  Wace number ka ɗauka a takardar?"  Zufa ta karyo mishi  cikin sauri yace ta Maman Afra  Anty A'isha. ,ta ce  in kirata inji Malam Buhari  da ya kawo saƙon,to naji  ƙiwar  in tsaya binciko lambar ta a waya ta sai na ɗauka a nan. Ta saki ɗan murmushi mai sauti. "Kenan ita bata samu zuwa zaman ba?"  A ina?  Ya tambaya da sauri.  dai dai lokacin da Juma ta shigo da sallama. Hajiyar ce ta amsa domin shi ya suma da mamaki gami da fargaba.  "Juma tana gaida kai tunanin me kake yi ne?" Ta katse shi.  Banji ba ne Juma sannu da ƙoƙari. Juma tace  ina amsawa, hidima ta zo ai dole abubuwa sun yi yawa. Yace  Ummm haka ne.  Ya soma kiran layin A'isha. Ta ɗaga. Ya ce Maman Afra  kina jina  kuna lafiya? Tace lafiya lau,yace Malam Buhari ya kawo saƙo ya ce min kin sako wani Form na Ujila kuma kince muyi waya. Tace "Haka ne."  To amma kinsan dai abin nan komai a tsare yake, zan maido miki ki aje shi su jira kamar yadda sauran mutanen suke bin layi, inhar muka fara irin haka za su iya sanar da wasu cewa mun basu agajin gaggawa kuma sai ki ga mutane sun fara zuwa irin wannan roƙon,ke kanki sai su ɓata miki tsari. Tace haka ne, kuma suma mutanen basu dawo ba, munyi da su zasu zo da mahaifin yarinyar yau amma shiru. Domin masu kawo takardar sunce marainiya ce, ita kuma takardar ta nuna cewa marasa ƙarfi ne.  In sunzo sai a faɗa musu su jira,  sai a saka su a jerin wani watan ko?" Yace haka ya yi suka yi sallama ya ɗago kai ya kalli Hajiya wadda ke faɗawa Azima abinda zata zuba mata daga jerin abincin da Juma ta jere. Yace Naman Afra tace  a gaishe ku. "Muna amsawa, ta faɗa ba tare da ta kalli gurin da yake ba. Azima tace Yaya Shamaki me za a zuba maka?" Barshi  Azima sai anjima bani dai robar ruwan can. Ta miƙo masa tare da faɗin "Kamar ya yi sanyi da yawa." Hajiya tace  Kije ki ci abinci zai fi buƙatar mai sanyin domin naga kamar ya yi zufa. Shamaki yace ai kuma yau ba zafi kuma ga AC ma. Tayi murmushi mai sauti. Ya san wannan murmushin na Hajiya na tuhuma ne.  Ya soma tunanin yadda zai ƙoƙarta a bagarar da maganar, ya san Hajiya tana son ƙure shine. Ya miƙe bari inje inɗan watsa ruwa. Tace to babu laifi. Ya kwashi fayal fayal ɗin.  Sai tace  "Ajiye su zan duba."  Duk da faɗuwar da gaban shi yayi sai yace to,ya ɗan sake su kan ya kai ƙasa suka tarwatse, sai ya tattara ya haɗa su ya saka na su Baby a tsakiya.

 Ya tafi yana shiga ɗaki ya soma faɗin Innalillahi wa'inna ilaihirra un. Ya zauna bakin gado ya ɗauki waya da sauri ya kira layin Maman Umar yace maman Umar wai in tambaye ki. Tace "Injinka."  Waya sanar da Hajiya mun zauna Meeting?  " Tasani! Na shiga uku?" Ta tambaya cikin gaggawa kuma atsorace. Yace yanzu na zillo daga falon nata kuma taƙi faɗa min ya akayi ta sani,na ruɗe fa ko dai acikin su Maman Nana akwai wadda ta yi subul da baki? Maman Umar ta ce babu,duk cikinmu Maman Afra ce kawai ta tafi, su gasunan kuma itama wallahi baza ta sanar da Hajiya ba. Yace to yanzu me zance mata tunda dole in koma yanzu dan akwai  wata damuwar wadda tafi wannan ɗaga hankali. "Wacece ?" Ta tambaya cikin sauri. Baya buƙatar su sani dan haka ya ce ki share kawai, amma  wallahi kamar in nutse bana cikin natsuwa yanzu haka. Tace  kawai ka nutsu in zaka koma ka tanaji wata.maganar ko labari ɗankko mata zancan masoyinta wannan zai ɗauke mata hankali har mu tattauna yadda a kayi ta sani. Yace shike nan. Ya watsa ruwa cikin ƙarfin hali, ya saka Jallabiya mai gajeren hannu sanan ya fita zuwa  gurin. Hajiya ta gama cin abinci tana shan shayi ya zauna idanun shi suna kan fayal ɗin, har yanzu suna inda ya barsu. Ya ɗarsa a zuciyarsa cewa har Hajiya ta gama dubawa ne ta ajiye ko kuwa dai dama shine ya ke tsorata kansa. 

Na gama tsifar kai na ce Jamila don Allah ki je gidansu Anty mai Saloon ki ce zan zo wankin kai, kuma ina son aja min gashi ance ɗari huɗu ne. Jamila ta kalli Umma ta ce Umma a tambayo? Umma tace dan Allah ku rabu da ni, ki ɗauka a cikin dubu ukunki da saurayin naki ya baki ta walima nace Umma zanyi girki walima da cincin tunda ga lemo. Jamila tace Meat pie ake yi fa ko dounot. Umma tace, duk abinda zata yi ma dai ga su can ta ɗauka,  amma ki sani dai baza a yi girki ba, ana ta neman yadda za a yi a samu shi kafar a abinci biki za a haɗa  a samu a fita kunya. Ga maganar kayan ɗaki Abbanku   ya ƙi sam ya rubure ga maƙota sun saka ido suga nuni kunya a samu na yarda min magana. Nace Umma tunda Abba baya so kawai a haƙura da maganar Neman taimakon  nan, tunda ai shi Yayan yace baya 
da matsala dan  ba a min kayan ɗaki ba.   Umma tace, " Aike sam baki da hankali musamman yanzu tunda ki ka samu wannan saurayin tashe rashin kunyar ki ta bayyana damuwar ki a kai ki, za a kai ki ba dai namiji ba. Kuma ki kasa  kunne  ki jini sosai wannan zaƙuwar da kike nunawa in baƙi suka zo 'yan biki  ki ka sake ki ka yimin wannan giggiwar sai na saɓa miki, kayan ɗaki kuma inma ba a yi ba koda naji haushi na banza ke za a yiwa gori.  Nace to Umma kiyi haƙuri Allah ya bamu mafita. Jamila ta fita domin ta tambayo min  gurin wankin kai. Matar nan daƙyar ta amshi ɗari biyar wai gashina yana da cika da tsawo.  Na yi mamakin ganin gashina har gadon baya matar tace wai dan ba mai na sa ba da sai ya fi haka tsawo. Nace zanzo da bikina ta sa min. Naje gidansu Umman Amina ina tambayar inda zan samu wadda ta iya Meat pie. Tace Amina ta rakani gidan wata amarya tana yi. Nan dai mukaje tace saidai taimin kwaɓi inje gidanmu in murza in soya domin mijinta zai dawo yamma ta yi. Na siyo abubuwan da ta faɗa na kwaɓi ta kwaɓamin na ɗauka mukaje Amina da Zuhra da Jamila suka tayani,  na kifi ne da kayan miya dan kuɗin bazai kai insai nama ba. Muka soye shi raƙayau wai domin kar ya lalace.  Na basu su 'yan tayin aiki sukace ya yi daɗi sannan na kaiwa Umma nace gashi ta ɗiba ita da Abbanmu sai a ƙulla sauran. Tace to shi saurayin naki kin ɗibar masa? Nace anan za a ɗibar masa . Umma tace "To a bari sai da sassafe yanzu dai in je in rufe.
Na yi wanka na shiga ɗaki na kwanta ina ta tunanin banji muryar Mijina ba,kuma har yanzu bai ɗaga kirana ba,duk da ɗazu da safe yamin text ya ce fatan ina lafiya kuma in gaida su Umma. Na ce bari in sake kiranshi ko zai ɗaga. Jamila tace mayya sai ki yi tayi. Nace ai ko tara bata yi ba. Na danna kiran layin gabana  yana faɗuwa tsabar son da nake masa ko sunan dana sa mishi a wayar na kalla sai inji tsigar jikina tana tashi. Muryata ta soma rawa lokacin da sautin muryarsa ta doki dodon kunnena. Baby Ya ku ke? Lafiya lau Yaya lafiya baka zo ba,kuma baka min waya ba, na shiga damuwa da banjika ba. Yace ayyuka na Baby suna da dama kiyi haƙuri zan zo ba na faɗa miki ba rannan nace bazan ke samun zuwa akan lokaci ba?"  Nace Kasan dai alƙawari kaya ne ko?  Yace "E."  Na ce to ka san dai ka yi alkawarin zuwa filin saukar karatunmu domin kaga karatuna ko? Yace "Haka ne." Na ce to gobe ne da ƙarfe goma na safe za a fara, dan Allah kazo ka ga karatuna. "Wai dama gobe ne?"  Ya tambaya da sauri. Nace e mana. "To kuwa gara da kika tuna min gobe Lahadi insha Allah zan samu in zo. Cikin Farin ciki nace to ka gaida Hajiya da su Anisa,kuma ina gaida su Anty su duka. Yace duk zan faɗa musu. Nace to sai da safe yace to mu kwana lafiya.
 Jamila ta lalle ni bayan na gama waya tace wai ke Yaya Baby har wani canza murya ki ke yi ba in zakiyi waya da Ya'yan nan, sanan wannan wayar taki ba a saka mata kati ne? Tunda aka baki ban taɓa jin kice a siyo miki kati ba,  kuma rannan har Baabar Kurna ki ka kirawa Umma, sun jima suna magana. Sai lokacin na kula da haka na  ce taɓ tun katin da ya kawo a kwalin wayar kuma ai katin ɗari biyar ne. Jamila tace duba Balance ɗinki mu gani, na tsurawa lambobin ido baya na danna bangane adadin kuɗin ba. Na furta ina kallon Jamila. Tace, mu gani tace kamar ɗari takwas ko dubu takwas. Nace ko dai naira takwas ba. Muka sa dariya. Nace duk tsiyarsu  ko nawa ne dai sai sun ƙare domin kirana zantayi ƙila kuma ina cikin wani tsari ne wanda suke bada bananza.  Jamila Tace 'hakane ma. Na sauke ajiyar zuciya na ce Allah na gode maka Ubangiji kamin komai.
 Jamila tace Yaya Baby kina bani mamaki har cikin dare ina jinki kina yiwa Allah irin wannan godiyar,  wallahi ba su Umma ba ko ni ina jin haushin yadda kika koma mara kunya lokaci guda. Na tausasa Murya yanzu wannan rashin kunya ce Jamila yi wa Allah godiya? Tace  "Ai ba iyaka godiyar zaki tsaya ba, da banyi magana ba cewa zakiyi da ya baƙi miji kamar Yaya Aliyu a dai-dai wannan lokacin."  Nace to Jamila meye laifin hakan kar ki manta a da fa ko kare bai ce yana sona ba har tsegumina ake a layi yanzu kuwa an dawo masu zaginma sai shige min suke yi.  Jamila tace to ai shigewar ta munafirci ce, in kin yarda, ɗazu da Umma tace in amshi rariyar da Umman su Nabila suka ara a gidan na samu Umman su Fati mai awwara,tun daga soro naji suna cewa wai ba'a san asalin Yaya Aliyu ba,babu bincike daga zuwa an ɗau yarinya za a bashi.  Wai ƙilama ba ɗan ƙasa bane ƙarshe sai kin tara 'ya'ya  ya gudu ya barki. Umman Fati ce da wannan dogon jawabin. Umman Nabila kuwa tace su suka sani dubi uban kayan lefe gashi sun saka aure da gaggawa kamar suna  da  wata tsiya ma ji ma gani dai mu 'yan rakiya ne har gidan ango muga abinda zasu kai mata."  Nace  Muna fukai ina son mijina haka, ko daga sama ya faɗo, kinsa Allah da nice  naje sai na zage su,  nifa Jamila akan Aliyu iyayena ne kawai suka fimin shi sai ku ƙanne na.  Jamila tace shiga nayi da sallama sai suka hau borin kunya na amso na dawo  ko Umma ban faɗa mata ba. Nace Yawwa gara kar ki faɗa mata dama, cikin  damuwa take. Ai basu kaɗaiba ko gidansu Zuhra da suke 'yan uwanmu ai suna nuna baƙin cikin su. Kuma suma suna munafircin Yaya Aliyu na maganar bincike shiyasa ban so aka ƙara sati ɗayan nan ba wallahi. Domin gani nake wani zai iya zuga su Umma su ce sun fasa bashi ni. Jamila ta ja tsaki ta kwanta tare da faɗin ni fatana Allah ya sa yana miki irin son da ki ke masa."  Nace yanzu har Kinji haushi kenan?  Ta ce  "Zakewar taki ce tana yawa,  kuma  kisan  Allah Umma da Abba abin yana basu takaici kyazo kija wa kanki suce sun fasa mugani ko zaki bishi ba aure.  Na ɗora kaina a gadon bayanta ina faɗin bazan bishi ba Jamila, amma na tabbatar zan mutu.  Dakin yayi tsit Jamila haushi ya hana ta bani amsa. Ni kuma na faɗa tunani  wai ace an fasa. Da sauri naga Jamila ta tashi zaune tasa hannu biyu ta tallafi fuskata wai ashe hawayena ne suke sauka a gefen cikinta. Tace  Kuka ki ke Yaya Baby,  me akayi na kuka?"  Na sauke ajiyar zuciya cikin rawar murya nace wallahi ban sani ba Jamila, amma na samu kaina a matsananci son Yaya Aliyu iya tunanin sa in na zurfafa sai na yi wannan kukan. Kuma na kasa gane dalili. Kimin fatan Allah ya sa shima yana sona. Jamila ta shiga lallashina tana share min hawaye tana faɗa min cewa tabbas ya na sona, kuma  aure babu fashi kuma za a yi komai cikin rufin asiri. Muka kwanta cikin saƙe saƙen zukata. Sai Muryar Abba muka ji yace  "Ke Baby zo nan.'.. Muka tashi da sauri zaune nace Jamila me yafaru? Ta yarfa hannuwa alamun bata sani ba. Jikina ya soma ɓari, na ce kodai ya ji zantukamu ko kuma wasu sun shigo shi akan maganar binciken Aliyu ya fasa aura min shi.  "Ina ki ke?" Muryar shi ta ƙara ratsowa. Jamila cikin sauri tace kije mana amma komai zai ce ki yi shiru. Na miƙe na fita yana zaune kan tabarma inda sukan zauna da Umma.

Shamaki ya buɗe flas ɗin abinci ya soma zuba farar shinkafa, idanun Hajiya suna kansa har ya gama sannan ya zauna  ya fara ci yana son tuno wane labari ne Hajiyar ta fi maida hankali sosai. Kodai labarin mahaifin su,ko kuma dai labarin kasuwancin su daidai lokacin wayar shi ta soma ruri, ya kalla  Soyayyata . Ya ɗago ido ya kalli Hajiya ta tsare shi da  kallon tuhuma dole ya yi wayar a gabanta domin fidda kansa. Ya yi ɗan murmushi bayan ya gama wayar  ya  tauna abincin da ya zuba a bakinsa zai yi magana,sai ta ɗaga masa hannu,  gama cin abinci, ka fi kowa sanin cewa bana son ana magana lokacin cin abinci,  ka gama sai kamin bayani kamar haka..
Duk saboda son yarinyar ne ka soma munafurta ta har ka shirya zama da 'yan uwanka saboda ni? Sannan ka  ciro  min fayal ɗin da kake ɓoyewa da hannunka har kana zubar da su dan kawai  in rasa gane wanene ka  aje gefe.  Sannan ka min bayanin dalilin yin duk wannan alamun na rashin gaskiya da kake yi tun da ka shigo gida,  kuma ka faɗa min da wa ka yi waya da ka shiga ɗaki! Cokalin da ke hannun Shamaki ya faɗi abincin ya zube masa a riga. Yawun bakinsa ya ƙafe sannan ya tsaida idanun sa akan Hajiya cikin tsananin firgici.

🖊️🖊️🖊

️*HAMSHAƘIYAR UWA🧕🏻*


               *NA*


*HALIMA ABDULLAHI K/ MASHI*


        _PAID BOOK_
_Kuɗin karatu ₦600_
_Account number 0700549935 Halima Abdullahi Access Bank a turo shaidar biya ta wannan number 08140004302 ko katin Mtn_
_Phone 08140004302_ 

           *DOKA*
_Ban amince wani ya ɗora littafin nan a wani Social media ba,ko a maida mini shi Audio ba tare da iznina ba yin haka daidai yake da fuskantar fushin hukuma. A kiyaye_


*Masu son a Tallata masu hajarsu suyi magana ta wannan number 09068032427*

                      *Page 12*

Na  isa  gaban Abba  cikin  tsoro na  zauna,  duk jikina  babu  inda baya  rawa, ina da  tabbacin  da "Abba  zai  ce  an fasa  ba  Yaya Aliyu  ni, bana  ko shakka  zan  iya  faɗuwa  a  gurin sumammiya.   Sai  naji  ya tausasa  murya ya  ce  "Baby"  Cikin  rawar murya  na ce na'amm  Abba. Yace  "Kina ganin baki  da  wata damuwa  in  har aka  ɗaura  auren nan  aka  kai  ki gidan  yaron nan a haka  babu kaya  ko  kuwa kina  ga  akwai wata  damuwa  in  roƙe  shi  ya ɗan  ƙara  mana lokaci  muga abinda  Allah  zai yi?"   Na sauke wata  wawiyar ajiyar   zuciya. Sannan  nace Abba  ba  ni  da wata  damuwa akan  haka,  ai munyi  maganar da  shi  ya  ce ai duk  al'ada  ce, kuma   ya ce  min zai  siya  in  ya samu  kuɗi. Abba  ya  daka min tsawa   "Ke! ni ban  tambaye ki  dogon  labari ba,  abin  da  na tambaye  ki kawai  shine, zaki  zauna  da mijinki  lafiya  ko da ba  mu  samu munyi  miki kayan  ɗaki  ba?" Zan zauna.  Na bashi  amsa  da sauri  kamar  ina jiran  tambayar. Umma  ta  fito daga  ɗaki  tace Sannu Baban Babu nifa  gaskiya bazan  iya  kai yarinyar  nan gidan  miji  babu kayan  ɗaki  ba, kodai  ka je  ka ciyo ko  bashi, ko kuma  ka  yarda muje  ka  saka hannu  a  wancan  na tallafin  a  karɓo, baka  da  shi, to menene  naka  na yin  girman kai?   Abba ya miƙe  "Salamatu" ya nuna Umma da yatsa cikin tsananin  fushi wanda  ban  taɓa gani  ba,  yace  ki shiga  hankalin  ki da  ni,  in ba haka  ba  kuma zan  yi  matuƙar baki  mamaki domin  zaki  tafi gidanku  ki  haihu  a can , ni kuma  in  aurar da  'yata  cikin kwanciyar hankali.  Jamila ta  fito  da  sauri ta  nufi  gurin Umma  ta  riƙe mata  hannu  ta na  cewa  "Umma kiyi shiru: don Allah.  Ni kuma  kuka  ne ya suɓuce  min  na  kasa  furta komai, saboda  ni iyayena  suna sa  in sa  abinda ban  taɓa  gani ba  tunda  na  ta so.  Kamata  ya yi ince  su  yi haƙuri  na  fasa auren  ma gaba daya,  amma yadda  nake  ji koda  tafiya Umman  zata  yi ba  zan  iya  furta hakan  ba,  shin dama haka  son yake ?   Da numfashi  yake kamar  wani bala'i  ko  kuwa nawa  son ne ya zo a  haka? Muryar  Umma ta  katseni.  Lallai  Abubakar Allah  ya  kawo mu  lokacin  zaka faɗi haka  tsakanin  ni da kai,   to  ni  kuma da  inga  aure nan  a  haka  gara  ayin  bana gidan nan,  na yarda  da  haka. Amma in ka tashi  ka  bani saki  uku  ras yadda  ba sai na dawo ba.. Da sauri nace Umma  kuyi haƙuri  saboda  ni ba zaku rabu ba.  Ni gaba ɗaya  ma  na fasa  au! au!!  Sai na samu kaina da kokowa da numfashi  na matsawar na furta kalmar zan iya mutuwa.  Jina  nayi  na  kai ƙasa ina wani irin numfashi,  ina ta kuma ƙoƙarain furta na fasa auren  kuma ina jin salatin iyayena  kamar daga  can  nesa, sannan ga muryar  Jamila tana  kiran  yaya Baby! Zuwa can kuma sai na daina jin komai.

A dai dai  wannan  lokacin Hajiya  ta  kalli Shamaki sosai zarginta  game da  takardar  ya bayyana  kuma in  har  haka  ne yarinyar  sun  zo, neman  taimako ne  haƙiƙa  sun fadi  babbar jarabawar  ta. Wanda  hakan zai  sa  ko  da an  yi wannan  auren to  sun zaɓtarewa  yar su  wani  babban maki.  "Ka  bani in duba" ta furta cikin  isa irin yadda  take  yi in ƙasaitarta  ta motsa.  Bashi da wani  zaɓin  da ya  wuce  ya  bata  waɗannan takardun  na gaskiya  ya saurari  Allah wanda  yake  ta kira  sunayen  shi ɗari  ba  ɗaya  a ƙasan  zuciyarsa. Sanin  kanshi  ne in  ya bata waɗanda  ba  su bane zata  gano na  gaskiya  ta hanyar  yin magana  da Maman Afra. Wanda hakan zai iya haifar da ƙatuwar matsalar  da zata  iya  soke auren  Baby wanda  yake ayyana hakan da mutuwar tsaye a wurinsa.  "In har ka bari na tafi daga falon  nan karka  sake  ka tambayi  dalilin da  ya sa na janye  batun auren ka."
 Kalaman  Hajiya suka ratsa kunnuwansa. Cikin sauri ya miƙa  mata  tare da  faɗin  afwan afwan  ina  duba shi ne.  Ta amsa tare da faɗin "Ai guda ɗari ne  a gurin  dole  ka kasa tantancewa. Ta ɗauki  gilashinta ta  saka  ta  soma  bin shafi shafi  tana dubawa,  bata  ga  wani  abu  da zai  sashi  yin  irin  wannan rashin  natsuwar da har ta jefa shi a zarginta  ba, amma  dai  ta  yi imani  dole akwai  wani  abu. Don  haka  ta maida  hankali ga  Number daya ɗauka,  yana kallon  ta  har  ya soma  murna,  sai  kuma  ya zaro  idanu  ganin tana ɗaukar lamba. Ta danna kira ya tafi, har ya katse ba a ɗaga ba.Ya haɗiye yawun bakin  sa  da  ya ɗauke, sai kuma ya  ga  ta  ƙara dannawa.  Sai aka  ɗauka,  ta danna  handsfree  ta yi sallama,  cikin yanayin  damuwa aka amsa.  Tace "Daga Zeena Foundation  ne inda  kuka  zo neman  taimako, ance ku  kawo mahaifin  yarinyar  amma ba ku zo ba?" Cikin girmamawa  aka bata  amsa, "Kiyi Haƙuri Hajiya Mahaifinta  ya ce shi  ba  zai  zo ba."  Kafin  ta ƙara  magana  sai  taji  muryar namiji  ya  amshi wayar.   yana magana  cikin fushi, Hajiya yarinyar  nan tawa  ce  dan ina talaka   bani  da rashin  godiyar Allahn  da  har sai  naje  maular kayan  ɗaki.  Batare  da  izinina  taje ba. Kuma ban aike ta ba, bana  buƙata  kiyi haƙuri.  Hajiya zan  mata  iya yi na,  ku ba waɗanda suka fini  buƙata."  Ya kashe wayar ba tare da jiran amsar ta ba. Falon ya yi tsit in bada  ƙaran  AC da  kuma  TV  da ke  yi can  ƙasa. Kusan  daƙuƙa tamanin,  sannan Hajiya  numfasa ta ce, "To kaji sirikin  ka  irin amsar  da  ya bayar."   Shamaki yace  Sirikina kuma  Hajiya? Tace "Ka dai  na yi kamar wani baka gane komai ba, tun daga sunan yarinyar na fuskanci surukan ka ne, kana  son  ka ɓoye  min domin kar in gani, dama baka ɓoye  kana nuna rashin nutsuwa  ba, babu  lallai  in gane  abinda  ka ke ciki.  Ta gyara zama  ta  ɗanyi ƙasa  da  murya, tace,  In  tambaye ka mana  Shamaki." Ya  sunkuyar  da kai  tare da faɗin ina jinku Hajiya. Tace "Wai inada wani mugun hali ne? Da sauri yace  Subhanallah! Mai ya kawo wannan furucin! Baki da mugun hali Hajiya, baki kusanci, mugunta ba. Tace "To me yasa ka ɓoye min cewa surukan ka sun zo neman taimako?" Ya numfasa  Wallahi Hajiya zaman da nayi a nan gurin shine ya kawo har na na kula. Sannan na ɗauki lambar ne na bincika na gano.  "To daka  gano da wane irin hukunci zaka ɗauka?"  Dama dai  zan  maida ne  su  bi  ƙa'ida da  ake  bi, domin  abu  bai min  daɗi ba, yadda nasan mahaifin yarinyar nan  da  haƙuri  wadatar zuci da ƙoƙarin  nema kuma  ace  sun zo  neman taimako. Wallahi da kika kira shi naji daɗi sosai da naji cewa babu sa hannunsa,  ita ma Umman  ta su  ƙila  wasu ne suka  zugata. Hajiya ta sauke ajiya  zuciya  tace  "Ni kaina da  ace  Uban  ya zo haƙiƙa sun kayar  da  'yar su babbar jarabawa.  Amma me zaka ce  game  da  ita uwar  da  take aikata abu ba tare  da  sanin mijinta  ba,  wane  tunani zaka  yi game  da 'yarta  mai kwaikwayo  daga gareta?  Kasan dai uwa ce makarantar  farko  a  gurin kowane  yaro." A ƙasan  zuciyarsa yace  ta  ƙirƙiro wata damuwar Allah ka fidda ni. Ya ɗanyi gyaran murya yace Hajiya  ba wannan  ne  abin dubawa  ba,  abin  dubawa shine,  da  Abba ya ji abinda Umma  ta yi kuma  ya  daka tsawa,  ya  hana kuma akaji ba a bijire ba. Shine  abinda  za ku  duba  Hajiya  saboda  wancan kuskuren  ne da kowa  zai  iya aikatawa.  Ko Allah  da  ya halicce mu muna   yi masa  kuskure amma  da  mun amshi kuskurenmu  mun tuba  shike  nan.  Hajiya ta  saki maganar da faɗin "To ko ba komai sai ka godewa sirikin ka domin yadda ya yi jarumtar ƙin amsar kayan nan, ya  kwace ka daga ƙaryar da kamin ta farko,  sai dai kuma bayan tiya akwai  wata caca."   Shamaki ya  zaro  ido. Wacce fa?  Hajiya tace  "Wannan zan jira sai lokacin da ka ke jin cewa ni mahaifiyar ka ce,  kuma  wadda ta ke yi maka so da ƙauna zalla babu sirki, wadda ko mutum ka kashe zata iya rufa maka asirin da har  duniya ta tashi ba  wanda  zai ji. Kai wadda zata  iya  bada ranta  domin fansar  naka.  Lokacin   da  duk ka fahimci hakan sai   mu  yi  ɗaya magana."

🖊️🖊️🖊️
*HAMSHAƘIYAR UWA🧕🏻*


               *NA*


*HALIMA ABDULLAHI K/ MASHI*


        _PAID BOOK_
_Kuɗin karatu ₦600_
_Account number 0700549935 Halima Abdullahi Access Bank a turo shaidar biya ta wannan number 08140004302 ko katin Mtn_
_Phone 08140004302_ 

           *DOKA*
_Ban amince wani ya ɗora littafin nan a wani Social media ba,ko a maida mini shi Audio ba tare da iznina ba yin haka daidai yake da fuskantar fushin hukuma. A kiyaye_

*Masu son a Tallata masu hajarsu suyi magana ta wannan number 09068032427*

                      *Page 13*

Cikin  sanyin  jiki Shamaki  ya sunkuyar  da  kai, tabbas  ya  sani Hajiya  tana  yi masa  so tsantsan  na tsakanin  ɗa  da mahaifiya.  Kuma tabbas  'yan uwansa  suna son  sa  sai dai fa ba  kamar Hajiya  ba. 
Kuma  su  suna iya  tattauna damuwar  shi  da mazajensu saboda  so  da kuma  yarda  da juna.  Amma Hajiya bazata  iya  tauna kowace  matsala tasa  ko  ƙarama ko  babba  da  su 'yan uwansa ba. Hajiya ce keda maganin damuwar sa kuma ita yafi dacewa ya kai ma wa kuka, kamar haka ta ke nufi.
Ya ɗago ya kalleta ta zubawa  TV  ido, kamar  tana kallo,  amma ko shi ya san tunani kawai  take  yi. Ya ɗan ƙara matsawa  kusa. A hankali ya furta  "Hajiya"  ta yi kamar bata ji ba.  Ya sake matsawa kusa da ƙafarta, yace Hajiya. "Faɗi ina ji."  Ta furta ba tare da ta waiwayo  ba. Yace  tun  tuni nasan kina min so fiye da irin wanda ki ka furta. Ba zan iya kawo bayanin  irin  soyayyar da kike min ba,  ni da 'yan uwana. Haƙiƙa na samu 'yan uwana mu yi magana, amma ba kamar yadda ku ke zato bane Hajiya. Nauyi nike  ji  in sameki da irin wannan zancan.  Hajiya ta maido kallon ta  gare  shi, ta soma faɗin  "Ni fa na ɗauki  cikin ka, na haifeka, na shayar  da  kai da wannan maman  nawa, ni ce wadda na riƙe ka aka yi maka kaciya.  Aliyu ka tuna ban daina yi maka wanka ba sai da na ga alamun balaga sun fara bayyana atare da kai. Lokacin ka shiga ajin farko na ƙaramar Sakandire.  Anyi haka?  Shamaki ya kaɗa kai alamun  ya  tuna. Tace  "To  a kanme har zaka ce kana jin nauyi na?" Shamaki cikin  tsananin kaunar mahaifiyar  sa ya ce, Hajiya na yi kuskure  mai girma, kece ya kamata in tunkara amma ki yafe min tare da sauran 'yan uwana a ƙoƙarin su na nuna ƙaunarsu a gare ni, amma ko da na faɗa musu duk sunce gurinki  za a dawo sai dai su za su zo a madadi na. Hajiya tace a a bana bukatar su a gidana game da  wata matsala taka. Ni da kai muna kwana a gida daya su da ke kwana a gidan mazajen su shine har sai sun  wanko  ƙafa domin yin gyara a matsalar gidana?"  Ayi mana  afwa Hajiya,  zan sanar  da  su  ba sai  sun  zo  ba. Kuma  insha Allahu zan sanar da ku damuwar a yanzun  nan  in har kun yi min izni. 

Hajiya  ta  share kamar  bata son ji  har  da  cewa  "Yau  ka  canza mana  tsari,  har lokacin  bacci  ya kusa  ba  muyi abinda  ya kamata .ba."  Shamaki  yace insha  Allahu  za mu  fidda  komai kafin  mu kwanta. Sannan ya sake marairaice murya in faɗa Hajiya?"  Ta tattara hankalinta  gare shi   "Faɗi ina ji amma da sharaɗi, ko ka faɗamin koma menene, bana buƙatar  ka fara roƙo na in amince da buƙatarka." Yaɗan  yi  shiru. Tace  Inhar  haka zaka yi to ina son ka bar zancanka.  Sai yanzu ya fahimci gaba ɗaya Hajiya batasan komai ba tsabar lissafi ne kawai ta rikitashi ga shi har ta yi nasarar tarfashi zai faɗa mata, ƙila in da abinda ta sani bai wuce tasan ya je gidan Maman Umar shida sauran 'yan uwansa ba. Ya dube ta ta kafe shi da ido. Ya sunkuyar da kai, yace Wai Hajiya wa ya faɗa miki cewa mun  haɗu  da su 'yan uwana?  Tayi ɗan murmushi mai sauti. Ta fahimci ya  gano shurinsa  ta ke yi bata da masaniyar komai. Ta ɗaure fuska.   " Sai ana magana ka sauka daga kan layi kasan da lokacin bacci na ya yi zan miƙe kira min Azima ta shafa min maganin  ƙafa. Yace  to  Hajiya bari mu gama maganar, dama fa kan batun girki ne na ranar taron ki da amarya ke  yi,  sai kuma  maganar budurci.  Ya ɗanyi shiru ko zata ce wani abu amma bai ji ta ce komai  ba, dan haka ya ɗago kai ya dube ta. Shi take kallo har lokacin. Ya ci gaba, saboda ita Baby 'yar talakawa ce ba lallai ta iya girkin zamani ba,, a taimaka  a  sa su Juma..  Ta ɗaga mishi hannu.  "Na  taɓa cewa ga kalar girki da Amaryarka za ta yi?"  Ya girgiza kai. Tace to "Wannan ban karɓa  ba,ta zo ta dafa irin wanda ta iya na gidan nasu ta bamu muci, anrufe wannan batun sai kuma wanne ka ce?"  Ya haɗiye yawu maganar budurci ne ce kawai duk yadda tazo bama sai mun tattauna maganar ba. Saboda likitoci suna ta bayani shine har Maman Afra take bada  misali  da matsalar Afra ta kwanaki.  Hajiya ta ɗaga masa hannu, bana son wannan maganar ka barni akan ra'ayina. Yayi ɗif domin ta rufe ƙofar magiya tun farko, dan haka ya ɗakko ƙaramar laptop ɗinsa dake gefe a jaka zai fara yi mata bayanin kasuwa.  Azima ta shigo da sallama ta tambayi Hajiya cewa a fara shafa magani yanzu?  Hajiya ta yi mata izni.

Na farka  na ganni  kwance kayana a jiƙe sharkaf  kaina  a cinyar Umma, ga Abba na min fifita. Ajiyar zuciya irinta masu kuka na ji Jamila na yi, na tashi zaune da sauri nace Umma menene? Sai naji gaba ɗayansu suna min sannu, na tuna me yafaru. Da sauri nace Dan Allah Umma ban taɓa gani kuna faɗ ba sai a kai na. Na soma kuka, Abba ya ce ke komai ya wuce kar kiyi kuka. Umma tace  ba inda ke miki ciwo? Na girgiza kai alamun babu. Umma Ta ce "To miƙe kije ki cire kayan."  Na tashi Jamila ta zo da sauri ta riƙe min hannu  muka  nufi ɗakinmu, ina jin Abba yana lallashin Umma wai ita ma ta tashi taje ta kwanta. 
A ɗaki na tambayi Jamila ko na yi Alhaji ne. Tace suma na yi Lokacin da nake ƙoƙarin furta cewa na fasa auren Aliyu." Nace iko Allah ni wannan wane irin so ne nake masa?Jamila tace Abba da Umma jikinsu ya yi sanyi da wannan son da ki ke masa. Abba ya ce gara kawai a ɗaura a kai ki. Wani daɗi naji a zuciya ta, na ɗakko Al'ƙur'ani na ce bari in sake jaddada karatuna gobe a gabansa zan yi ina son in burge shi sosai. Gashi na ci Sa'a ina daga cikin ɗalibai mu uku da Malam ya ware zamu yi karatu mu kaɗai kuma biyun maza ne ni kaɗaice mace. Jamila tace kinsan kina da muryar ƙira'a ne sosai Yaya Baby.  Nace na sani 'yan ajinmu sai suce  wai  ina shan na'a na'a ne. Jamila tace "Baiwa ce. Haka na shiga raira karatu muryata tana ratsa tsakar gidanmu ko ina ya yi tsit. Na tabbata iyayena suna alfahari da ni in suka ji ina rero karatun Kur'ani.  Washegari tun daga sallar asbashi ban koma ba, kafin bakwai tuni na gama  shiri  na sha atamfarmu ta anko da sabon hijabi, Umma tace in ɗauki takalmi a cikin kayan  lefena in saka. Na gama shiri  tsaf  sannan  na zauna na rubutawa Shamaki  saƙo kamar  haka..
Sanyin zuciyata fatan ka tashi lafiya  tare  da dukkan  yaran mu da kuma Hajiyata. Dan Allah  ina  ƙara tunasar da kai cewa  yau  ne saukarmu zuwanka ya fi komai mahimmanci a guri na.  Ina saka ido.  Bayan na tura na jira amsar shi, amma bai  aiko  min  ba, na kira layin naji yana waya. Ance ƙarfe takwas ta yi mana a makaranta amma ni harda minti goma, gaba  ɗaya duniya  ta  daina min  daɗi  bani da  tabbacin zuwan masoyina. Har Jamila ta fahimta ta tambaye ni,na faɗa mata damuwata. Ta shiga lallashina akan  tasan  zai zo, kawai  dai wani  abin yake yi bai amsa kira na ba.  Nace amma ai nayi masa saƙo  sai ya bani  amsa. Jamila dai ta  shiga lallaɓani, muka tafi gurin sauka. 
Fili ya cika tantsam Malaminmu ya nuna min ajin da aka ware mana mu 'yan sauka, na shiga dukkan masu saukar sun hallara kowa na cikin farin ciki masu hoto suna ta ɗauka. Na samu guri na zauna, Fatima Shu'aibu  ta kalle ni. tace "Lafiya kuwa Rabi'a Abubakar naganki shiru. Na yi ɗan tsaki tare da faɗin ba komai. Na ƙaƙaro ɗan murmushi Malam Awwal ya ce za a bar Mutum uku su yi karatu  ɗaiɗaya ya faɗi suna?  Na tambaye ta cikin sanyin jiki. Fatima tace   "A'a, amma dai nasan  kina  ciki.  Nace  ba  lallai bane.  Ina rufe baki  yana shigowa.  Ya ƙara tunatar da mu yadda zamu natsu sosai a gurin  karatu  da kuma yadda zamu  fito cikin tsari.  Sannan  ya kira  sunan  maza biyu, Aminu Sani da Ashiru Ya'u.  Suka  fito, ya dube su yace akwai ta ukun ku ita ce Rabi'atu Abubakar  na tashi da sauri na fita domin nasan cewa ina cikin waɗanda za a sa su yi karatu ɗaiɗaya,  makarantarmu suna ji da muryata a ƙira a. Malam ya ce ku ukunnan kune zaku yi karatu, kuma Alhamdulillah kune kuka zo na ɗaya zuwa na uku.  Dan haka ku zama cikin shiri na amsar kyautuka.  Nan dai muka shiga murna  duk  da cewa  bamu  san waye zakara ba. Ni dai nasani bana wuce ta biyu ko ta uku a duk jarabawa ban taɓa yin ta ɗaya ba, yanzun ma ban yaudari kai na ba, na fi zaton ta uku. Shiko Aminu kowa yasan baya tsallake na ɗaya. Bayan an kiramu mun fita zuwa rumfar da aka tanada mana kujeru mun zauna sai na soma raba ido ina zan hango wani  nawa. Na hangi .Abbanmu a rumfar  iyayen yara  cikin  sabon yadinsa shi da Abba su Zuhra. Sannan na hangi Umma tare da wasu danginta na Kurna. Can a wata rumfar na hango Dangin mahaifina matan har da yaransu, amma damuwata ban hango masoyina ba. Duk sai naji raina yana ɓaci. Da aka fito da mu muka karanta fatiha da shafi  biyu  na baƙara sannan muka koma muka zauna, aka ci gaba da gabatar da abubuwa har zuwa lokacin da aka zo kan karatunmu. Ashiru aka soma kira aka ce ya zaɓi surar da ya ke son karantawa ya karanta. Ya zabi suratul Yasin. Da ya gama aka tsai da shi akan mumbari aka gabatar  da  shi a matsayin wanda ya zo na uku, aka bashi allonsa,sannan aka bashi kyautar  sa ta  musamman daga hukumar makaranta saboda taimakon Malamai  gurin koyar da ɗalibai na  ajin  ƙasa. Sai kuma  aka  kira Aminu  Sani  cikin  mamaki ya lalle ni, Nima haka domin  dai na bayar ni za a kira. Shima dai bayan ya gama karatu an gabatar da shi a matsayin shugaban ɗalibai,  ya  kuma amshi  kyautar yabawa  da  zuwa sahun bayan  liman a lokutan  salla a makarantar. Lokacin  da  aka kira ni sai da ta kusa sani ta taɓani domin takaicin rashin halartar Aliyu yasa komai ya saɓule min. Na tashi jiki ba ƙarfi na hau mumbari, an bani damar karanta duk surar da ta min,  sai na samu kaina da karanta suratul Muhammad domin ina son ta. Ina faɗin Muhammadur Rasulullah! Sai na ji  muryata ta soma rawa lokacin da na ji ɗaukacin gurin an amsa da S.A.W. Haka na kammala ciki zubda Hawayen da ba zan iya fassara dalilin zubar su ba. Guri ya ɗauki kabbara ga  masu  hoto da bidiyo amma babu  sanyin zuciyata.  Malam ya gabatar da ni a matsayin ɗalibar da ta zo ta ɗaya acikin kaf ɗaliban set uku da muka yi sauka. Sannan aka bani kyautar Shugabar ɗalubai wato Amira. Sannan aka bani kyautar ɗalibar da tafi kowace ɗaliba ladabi da biyayya ga malamai. Har zan sakko sai aka sake tsaida ni aka bani wata kyautar itama an naɗe ta, aka ce daga mijin da za a ɗaura mana aure  da shi sati mai zuwa....

🖊️🖊️🖊️
*HAMSHAƘIYAR UWA🧕🏻*


               *NA*


*HALIMA ABDULLAHI K/ MASHI*


        _PAID BOOK_
_Kuɗin karatu ₦600_
_Account number 0700549935 Halima Abdullahi Access Bank a turo shaidar biya ta wannan number 08140004302 ko katin Mtn_
_Phone 08140004302_ 

           *DOKA*
_Ban amince wani ya ɗora littafin nan a wani Social media ba,ko a maida mini shi Audio ba tare da iznina ba yin haka daidai yake da fuskantar fushin hukuma. A kiyaye_

*Masu son a Tallata masu hajarsu suyi magana ta wannan number 09068032427*

                        *Page 14*

Take  fuskata  ta canza  zuwa murmushi,  na shiga  kalle-kallen  ko  zan iya  hango  shi Mijina.  Sai  dai har na  sakko Jamila  ta  zo  da gudu  ta  amshi kyautukan   ban hango  shi  ba. Daga  nan sai malamai  suka gabatar  da asusun makaranta domin  neman taimako. Kabbara  da  naji an  ɗauka  ita  ce tasa  na  ɗago kai  na  dubi  ta kusa  da  ni  nace menene?  Tace "Babban  baƙon da  aka  gayyato ne  ya  ke jawabi  cewa  ya  bada Miliyan  uku  ayi gyaran makaranta."   Sai na  sa  hankalina a  gurin  ina  faɗin  gaskiya  ya taimaka.  Sai naji  yana  faɗin "Wannan yarinyar  mai albarka Allah  ya yi mata  albarka  tare  da  iyayen ta  wadda  ta zo ta  ɗaya  ga sheda  da  ta samu  ta  ladabi haƙiƙa  ta  zama abar  alfahari ce." Sannan  ya  ci gaba  da  fadin "ina  yarinyar tazo  nan. " Malam  ya  zo  da  sauri  ya tasani.  Kyakyawan Basarake  ne  yana  zaune  cikin  shigarsu  ta  sarakuna yasha  gilashi baƙi.  Na durƙusa a gabansa. Yace yarinya  zaki ci gaba da karatu ne? Na zuba masa  ido  kenan  abin  nawa  ya kai  duk  wanda ya yi  magana  sai  inji  muryar sa  irin  ta masoyi  na.  Malam yace "Aure  za  ayi mata  ranka  ya daɗe  kunya  ta ke ji   shi yasa  ta yi shiru."  Ya ce  "To Allah ya albarkaci  auran mun  zaci   zakici  gaba  da  karatu ne  mu  faɗa  miki  zamu  ɗauki  nauyin karatun.  Amma tunda  ance   aure  za a  miki to  in  mahaifanki suna  wannan guri  muna saanar  da  su cewa  zamu  sai miki  kayan  ɗaki da  kayan da duk wata  gara.  Allah miki  albarka Ya sa ki yi amfani da abinda ki ka karanta, kuma muna yi miki nasiha da ki bi mijin shima ya shede  ki kamar yadda ki ka samu sheda daga Malaman ki . Su  kuma  sauran yaran  da  suka  ci  jarabawa zamu  basu  dubu  ɗari  ɗari. Ragowar  yaran da  suka  yi sauka  kuma  za su  rabauta  da naira  dubu ashirin  ashirin. Ta  ke aka soma kabbara.  Daɗi  ya  rufe  ni  addu'a na ke Allah  ya  sa ba mafarki na  ke  yi  ba. Allah  mun gode maka ya  kawo mana  mafita  ni da iyayena.  Babban baƙon  shine ya miƙa  mana allunanmu  aka ɗauke mu hotuna.  Lokacin da zai bani  nawa sai na ji  ya ce abar alfahari kin na tabbar mijin ki in yana nan  to  yana  cike  da  farin  ciki  da  godiya ga  Allah.  Na zubawa fuskarshi  ido muryar  Aliyu na ce. Malam ya min  tsawa  wai in wuce,  Sannan ya basu kuɗaɗensu  a Envelope  ni kuma  ya  ce  a bashi  lambar wayar  mahaifina. Malam  ya sa lasifika  ya ce  in Mahaifin  Rabi'atu Abubakar  yana gurinan  ya  iso nan ana son ganin shi. Abba yazo  cikin murna  suka gaisa  da  babban baƙo yana ta godiya sannan  Abba  ya yi godiya ya bada lambar  waya inda  wani  da  ke tsaye da wayoyin babban baƙon  ya  amshi  lambar  ya  saka  a ɗaya  daga cikin wayoyin. Suka tafi malamai suka raka su gurin wasu manyan motoci. 

Haka  dai  sauka ta  tashi  ana  ta farin  ciki  da murna a  gurin . Su Umma  abin ba  a  magana. Ni kam  tun  kafin mu  ƙarasa  gida na  amshi  wayar a  hannun  Jamila  na  soma kiran  layin  Yaya. Na  kira  ya  fi sau  goma amma  ɗan tahalikin  nan  bai  ɗauka  ba.  Na  ja tsaki  na miƙawa  Jamila wayar.  Tace  "Wai ke  duk  wannan alkhairi  da  ya same  ki  a  yau amma  har  yanzu  kina ƙunci."  Nace dole  in  yi  ƙunci baizo  ba  fa. Jamila  tace  "Ya zo  mana." Cikin sauri  nace   kun haɗa  ido?   Tace  "A'a  amma  ga kyauta  ya  bayar?"  Nace  zai  iya aikowa.  Nima  zan  fara  gwada  mishi  nawa   rashin  kulawar  tunda  haka   ya  zaɓa.  Jamila  tace   "Kamar   zata   iya."  Nace zaki  gani   kuwa.  
Labari fa ya watsu a unguwa sai  murna  ake zuwa  taya  Ummanmu. Da dare ina  jin Abba  yana  cewa Umma  kinga  dai  abin  Allah ko?  Tace  "Wallahi  Ubangiji ya  share  mana hawaye,  wannan lamari  Allah muna  godiya  a gare  ka."  Muka shiga ɗakinmu. Jamila tace  ki  buɗe mana  kyautar ango  mugani mana.  Na tura mata  kwalin  ke ki  buɗe,  domin ni  ita  kanta kyautar   haushi take  bani.  Wani kyakkyawan siririn  agogo  ne mai  kyau  ruwan gwal,  sai  wani zobe  kamar  na azurfa  yana  da jan  dutse  shi mai  kyau. Ga ƙaramin  ƙur'ani mai girma  izu sittin,  ga  kuma wani kyakkyawan carbi  mai  ruwan gwal.  Take  na ruɗe ina ɗaga kayan cikin  farin ciki.  Jamila ta sa  dariya  tare da  faɗin  "Kin daina  jin haushin  kenan?" Nace  ai  ba  haka  bane, ƙur'ani  mai girma  fa  ya  bani  ya  bazanyi murna  ba.  Haka dai  har  muka kwanta  ban samu  wani  kira ko  saƙo  daga mijin da  zan aura  ba.

Hajiya ta fito daga  cikin ɗakinta  ƙarfe uku  na  rana taɗan  matse bacci  kafin la'asar. Idanunta suka sauka akan yaranta  sun  baje  a  falonta suna  ta  hira,  ga alamu  sun  gama  cin  abinci domin  Juma tana  ta  gyaran gurin.  Duk  suka miƙe  suna  yi mata  sannu  da fitowa.  Ta amsa musu  bayan  ta zauna,  tace "Ashe  kun  jima kuna  jirana,  yau wani  bacci  na ji tun  da  nayi azahar  na  shiga ciki.  Maman Nana tace  Ai kuna  shiga  ciki na iso, Juma  ke faɗa  min  sai kuma  ga  su suma. Hajiya ta kaɗa kai cikin isa  Tace "Marabanku da zuwa  suka amsa. Ta kalli wasu lesuka dake  zube  kan kujera,  tace muga  kayan  can  na  waye?"  Maman Iman tace  nawa  ne siya  na  yi  zan baiwa Ango shine  aka  ce tuni  an  kai lefen.  Shine zan ɗinke  kayana. Hajiya  ta  ciro daga  leda  ta taɓa  jikin  leshin. "Ina  kika  samu wannan  leshin kayan  London ne  ko  har  can  ki  kayi  Oder?" Maman Iman Tace  'a'a  akwai DIJANGALA ENTERPRISE sune  suke shigo da  su,  kayan su suna  da  kyau kuma  Hajiya  ga ta  da  farashi Hajiya tace "Mace  ce  mai kamfanin?" Hajiya  ta tambaya  tana ƙara  taɓa  jikin leshin.   Maman Umar  tace  E, mace ce.  Hajiya ta  gyaɗa  kai  tare  da  faɗin Allah  ya  dafa mata.   Ina  son inga  mata  suna dagewa  da kasuwanci,  ki duba  min  lafaya irin  waɗanda kika  san ina  so kamar  kala goma  sai  ki turomin.  Maman Umar  tace  bamu  da  su  a kasuwa  ne?" Hajiya  tace "Karfafa  mata gwiwa  zanyi  ga kayan  suna  da kyau."  Maman Nana  tace  Ni dai  sarƙoƙin  zaki  turomin  in duba.
Suka  gama tattaunawa  tare da  yaba  kayan DIJANGALA ENTERPRISE. Hajiya  tace "Lafiya  na  ganku  kamar kun  haɗa  baki ku duka?" Maman  Umar Wadda  tun fitowar  Hajiya  ta ke  saƙa  da warwar  kan tunanin ta inda zata  fara magana  saboda Shatima  ya kirata  ya  sanar da  ita  komai. Tace  Hajiya  mun zone  a tattauna  akan bikin  nan.  Hajiya  ta  bita  da  kallo  wanda sai  da  ta sunkuyar  da  kai haka ya sa kowacce ta shiga taitayin ta. Duk sukayi tsit saboda irin kallon da Hajiyan ta yi wa babbar su.  Hajiya  ta soma  magana cikin  isa. "Sanin kanku ne  bana son  a  yimin ƙarya  ko  da kuwa  yin  haka shine  zai  ceci rayuwata  ko? In ba  zaku  faɗa min  abinda  ya kawo  ku  ba kuna  iya  tashi ku  tafi  gidajen mazajenku. Na san  komai  game  da  abinda kuka  tattauna, haka  zalika nasan   Shamaki  ya sanar  da ku cewa  na  sani. To menene abin wani ɓoye ɓoye, bakwamin  adalci  fa,  ban yi muku  tarbiyya akan  rashin gaskiya  ba  fa." 

 Duk suka durƙusa  a  gaban  ta  suna neman  afwarta. Tace  "In har maganganun  da yazo  min  da  su na  al'adar  da nake  gabatarwa ce to  in  baku son  ranku  ya ɓaci  ku  rufe zancan,  sannan  ku  ɓace  min  a nan,  haka  nake ra'ayin  tsarin gidana  ku  bari in  na mutu  sai ku canza ku yi duk irin yadda ku ke buƙata.
🖊️🖊️🖊️
*HAMSHAƘIYAR UWA🧕🏻*


               *NA*


*HALIMA ABDULLAHI K/ MASHI*


        _PAID BOOK_
_Kuɗin karatu ₦600_
_Account number 0700549935 Halima Abdullahi Access Bank a turo shaidar biya ta wannan number 08140004302 ko katin Mtn_
_Phone 08140004302_ 

           *DOKA*
_Ban amince wani ya ɗora littafin nan a wani Social media ba,ko a maida mini shi Audio ba tare da iznina ba yin haka daidai yake da fuskantar fushin hukuma. A kiyaye_

*Masu son a Tallata masu hajarsu suyi magana ta wannan number 09068032427*

               *Page 15*

Su ka yi  ta ba  Hajiya  haƙuri, 
ƙarshe  dai  ta haƙura amma fa ba"a  tado  da zance ba.  Sai dai  suka  ɓige da  tunanin yadda  za a gudanar  da taron  bikin. A'isha  ta  ce gaskiya  ayi Dinner  su  shirya koma i iyaka  su ɗakko  amarya kawai,  Maman Iman  tace  haka za'ayi  dan  ya ɓoye  mata  ai  kuma  ranar wanka  ba  sauran wani  ɓoyo  cibiya tunda  nan  gidan za'a  kawo  ta  zai ci  gaba  da ɓoye  mata  ne? Maman  Umar tace  kwarai kuwa  domin duk abinda  ya ke  son  ya  samu  ko ya  sani  nasan dai  zuwa  yanzu ya  sani.  Haka dai  suka  kira manajan  ZEENA Event  center suka  sanar  da shi  suna  da Dinner  ranar asabar  in sun karɓi  kuɗin wasu  to  su mayar  masu.

 Suna gama shirya  komai Hajiya  tana  jin su.  Suka  kira Shamaki  suka faɗa  masa  yace "Duk  yadda  kuka ce haka  za ayi,  amma  da kun  bari  sai  an kawo  ta ɗakin ta sai a yi Dinner ɗin.
 Maman Umar tace  a a  ayi Dinner  ranar Asabar ,Lahadi  a ɗaura  aure, Monday  taron Hajiya.  Yace shike  nan  sai  ku  buga  mata katin  da  zata baiwa  ƙawayenta  da na shiga gurin  Dinner ɗin."   Ba matsala  wannan ta katse  wayar bayan  ta  faɗa masa  hakan. Hajiya  tace  sai ku ɗinka  wa amaryar  kayan da  zata  saka  a shagalin." Maman Iman tace  kubar komai  na  shirya amarya  a hannuna.  Suka ce  mun  bar miki dama kece   'yar gayu.  Ta ɗaga waya  ta  kira DIJANGALA ENTERPRISE ta faɗa  mata  cewa  zata  turo mata  hotuna wasu  lessis cikin  'yan Swizaland ɗinnan  ta  turo mata  su  zata saka  kudin yanzu.  
To  haka  dai suka  yini  har kusan  magriba sanan  suka watse.

Na  tashi  da zazzaɓi  amma haka  na  ci  gaba  da  aikin gida  domin nasan  ciwon  na rashi  ji  daga masoyina  ne. Dayake  anyl hutun  boko  hakan  islamiyya an bada  hutu tunda  aka  yi saukarmu,  dan haka Jamila ma suna  gida. Ta same  ni kwance ga  dumamen tuwao  na  da kunu  na  kari a gabana. Tace "Wai  don  Allah ke  haka  kike son  a  kai  ki gidan  mijin?" Nace Jamila ina ganin  Yaya  ba wani  sona  da yake  yi,  hawaye suka  soma  zubo  min. Ki duba  fa  Jamila ba  zuwa  ba  kira ko  saƙo na kira ya  ƙi  ɗagawa. Jamila cikin sanyin  jiki  tace  "Nima  dai   inata yin  waswasi amma  kawo wayar  ki  mu gwada wata dabara." Umma  ta leƙo  tace  wai jikin  ne  kin kuwa  sha maganin?   Nace Nasha  tace harda  gajiya ,bari inje gurin  Umman Amina  inji  batun zannuwan  gado da  labulaye  da muka yi magana. Muka ce to. Jamila  ta  rubuta  saƙo kamar  haka.. Yaya  Aliyu  barka  da  War haka, nice Jamila  ƙanwar Baby,  bada sanin ta  na ɗauki  wayar  ,na turo saƙon nan ba.  Baby  bata da  lafiya  tun cikin  dare,  ta suma  ta  farfaɗo amma  jikin  da sauƙi  yanzu, nace  ta  sanar da  kài  tace abarka  ka  faɗa mata.  Kana cikin uzrori,  amma  ta bar  saƙon  cewa in ajalinta  ne  ya zo  dan  Allah  ka jagoranci gawarta  zuwa kabarinta ,kuma ka  yi  mata addu'a. Na saki baki lokacin da Jamila ta ke karanta saƙon. Nace  ke  ina kika  samo wannan  iya tsara  zancen? Tace  "Haba  Yaya  Baby  kina mace  baki  san yadda  za  ki dagula  lissafin namiji  ba,  in ya dagula  miki  naki,?  Ni nan  da kike  gani na in  har na   fara  soyayya  za a sha  fama."  Nace  duk  yadda kike  kallon  abin ba  haka  bane. Amma  mu  jira lokacin  sai mugani  yanzu dai  tura  masa  wannan saƙon muga  ya  abin zai  zama.  Minti kamar  biyu  da tura saƙo  har na soma fargabar ko ya gani ya share, sai ga kira, zan  ɗaga  Jamila  ta  amshe  wayar  tare da faɗin  dakata tukunna handsfree.  Ta yi sallama,, yace "Baby"  Tace Jamila  ce  Yaya Baby  ta  samu bacci.  Yace "wai me ya  faru  ne Jamila?"  Tace  To ni  dai  tun juya  bangane mata  ba, ta damu wai  baka zo  gurin  sauka ba,  kuma  baka ɗaga  mata waya,  wannan dai  shine mafarin  ciwo har  tana suma, mukam  har  mun  sare  amma  yanzu  da sauƙi, sai  dai  fa ba  cin abinci  ga dumamen  safe ya  nan  har kokon  bata  ci ba. "Innalillahi wa'inna ilaihira'un!  To an kaita  Asibiti  ne?"  'A 'a  ko magani  taƙi  sha sai  wasiyya  take  bari. Yace ina  zuwa ya kashe.  Muka sa dariya,  Jamila  ta ce  "Yanzu  zai zo.  Nace in su Umma sukaji fa? Ta ce ke zaki aɗa musu?  Barshi ya zo."   Umma tana ɗaki ta  kwanta.  Muka ci gaba da tattaunawa kamar  minti ashirin  da  gama yawa  sai  ga  kira  ya  kuma shigowa.  "Waye? Na tambayi  Jamila da  sauri  ta  nuni min  fukar  wayar kafin  ta  ɗaga. Tace  Yaya.  Yace  "Kizo  gani a waje  tace  to. Ta kashe wayar. Na  miƙe  zaraf tace  ina  zakije? Kwanta kawai ki jira  ni. Ta fita wai  sai  naji kishi Jamila  zata  gurin masoyina,  amma  nasani  ba  wani  abu bane.  Sai  dai duk  da  haka  na ji tsoro  na  laɓe ina  jiyo  muryata tana  maimaita masa.  Yace ya zo  ne  muje asibiti,  tace  ai da  sauƙi  kuma Umma  na  bacci Abba  baya  nan kaga  ai  badama  aje  amma  ka shigo  kaga jikin nata.  Da gudu na  juya  na kwanta  kan  'yar tsummar  katifar mu  na rufa.  
Yau ne karo na farko  da  Yaya ya  shigo  cikin gidanmu,  duk  da  gidan talakawa  ne ko ina  siminti  ya ɓurje  amma  fes a  share  ko tsinke  ba zaka gani  ba.  Ta je ɗakin  Umma  ta ɗakko  sallaya tazo ta  shinfiɗa masa  a  gefen katifar inda muke salla. Ƙamshin turare sa  ya  cika  ɗakin  kamar  na tashi zaune, amma  ba  dama dole  umarnin Jamila  zan  jira a  wannan lokacin.  Ya ce haka  jikin  ya yi shine  bata  sanar  da  ni  ba. Jamila  ta ce Wallahi  ta  hana, yanzu  dai  bari in  tashe  ta. Yace  "A'a  barta kawai  Jamila  ta taɓa  ƙafa  ta tare da faɗin Yaya  Baby!  Na yi miƙa  kaɗan dama  fuskata na  kallon  bango na  juyo  a hankali,  sai na sauke  idanuna kan  angona, na tashi  zaune  da sauri  na  zuba mishi ido.  Jamila  ta  sulale ta  fita  ƙofar ɗaki. Yace Baby ya  jiki?  Nace  na samu  sauƙi  ya akayi  ka  sani? "Jamila  ta  sanar  da  ni,  ki daina  damuwa saura  kwana nawa  mu  zama a  tare  na  har abada  Baby, kwana  biyar kacal."  Na lumshe  ido  na ware  su  a  kan fuskarsa,  me yasa  baka  zo min  sauka  ba?  "Nazo  Baby,  kun yi  karatu  ku duka, kin  yi  ke ɗaya  kina  kuka suratul Muhammad wanda  nima  sai da  na  zubda hawaye,  ashema kece  shugabar ɗaliba, kin  amshi  kyautuka  harda na  ladabi babban  baƙon ku  wani Basarake  ya baƙi  kyautar kayan  ɗaki yadda  ya  yi  ta jawabi  akan  ki shine duk  kishi ya  kama ni,  na tafi  domin  sai naga  kamar yana  sonki  gashi  mai  hali kar ki juya  min baya."    Na sauke  ajiyar zuciya  tare da haɗiye  wani ƙududu   da  ya tokare  a zuciya ta.   Nace Alhamdulillah ashe  ka  zo, Yayana warke ciwon  da  ke damuna a zuciya na matsin na ƙara yin ƙasa da murya, nifa. lokacin   bana cikin   hayyacina  ni dai kunnena ya ji lokacin da yake  sanarwar zai  min  kayan ɗaki, kuma  in zaka  harbe  ni bazan  iya  faɗa maka  kayan  da ke  jikinsa  ba, na san  dai  akwai baƙin  glashi  a idonsa.  Kuma ko shine  ƙaruna  a kuɗi  ya yi kaɗan bai isa  ya  raba zuciya  ta  da sonka  ba. Shine ka  ƙi  ɗaga kirana  tun  kafin ranar  sauka, shin ko me   na   yi  maka?  Yace "Abubuwa  ne Baby  baza  ki gane  ba, amma ba  da  wannan wayar  na  fita  ba  ranar  sai  da na  dawo  na  ga kiran  amma  kiyi haƙuri.   Ya kalli robar  gefe  na, ki tashi ki karya. Ban musa ba na matsa kusa da robar na buɗe, nace Jamila bani cokali. Ya  kalli tuwon  shinkafa da miyar kuɓewa ɗanya. Ta miƙo ya amsa, nace to kaima kac,i ko baka cin tuwo?  Yace "Ni na karya, ke dai ki ci."  Na ci kaɗan nace nasan baza ka iya cin abincin gidanmu bane. "Saboda me?" Ya jeho min tambaya. Nace to ka ci, in gani. Ya amshi cokalin sannan yace waya girka?" Nace ni mana. Ya sa cokali ya ci dan ƙarami sannan ya ƙara. Naji daɗi ya ce me kike son cin in aiko maki anjima? Nace babu, yace to zan miki aike zan koma tunda kin samu sauƙi. Ya kira Jamila ya bata dubu ɗaya yace ta siyo min Maltina. Na rakoshi har soro yace in koma kar in fito zai zo ya kawo min kuɗin Party. Jamila ta dawo siyan Maltina tace ƙwaya biyu na siyo kisha ɗaya ni kuma  in iragewa su Jafar canjin a baiwa Umma inta tashi. Nace zan rage mata itama ta ɗansha saboda Ummar. Jamila tace ba gashi ya zo ba, amma ke kuka da ƙunci  kawai ki ka iya sai kiransa ya na ja miki aji. Nace Jamila ai na daina raina wayonki wannan shiri haka, kinga yadda jikinsa ke rawa har tuwon nan ya ci. To haka dai muka ci gaba da tattaunawa har Umma ta farka. Saura kwana biyar biki mutane sai tsegumi ake yi ba aga ina yin wani gyaran jiki ba. Harda muka yi maganar da Jamila tace ko mu yi wa Umma magana. Nace a a mu barta. Umman Amina dai ta kawomin wasu jiƙe jiƙe ina sha,da wani tsimi. Sai kuma wata kaza nan mara daɗi akace in cinye.  Saura kwana huɗu biki kuwa aka kira Abba daga Gandu wai yaje zai ɗauki kayan da akayi masa alƙawari. Da ya kawo kayan sai maƙocin mu aka roƙa gidansa ya tashi ya yi sabo zai gyara ya zuba haya, aka zuba. Banje kallo ba, amma an ce harda dinning table kaya irin na masu kuɗi abin ba a magana. Ranar ya aiko min ta katin ɗaurin aure dana Dinner. Muna ta juya katin Dinner wai a ZEENA Event gurin da gwamnoni da manyan masu kuɗin Kano suke shagali. Jamila tace "Ni fa na soma zargin Yaya nan kamar yana basaja."  Nace ke ba wani basaja kinsan yana musu yaron shago, kuma suna mutunci tsaf zasu iya bashi. Jamila ta ce haka ne kuma. Muka samu Zuhra da Amina muka soma rabon kati. Labari ya zaga lungu da saƙo za a fita perty a bikin Baby kuma ZEENA Event center. Nan fa sai surutun wasu suce ɗan karya ne, wasu suce  ƙila gadin gurin ya ke har gida waɗanda ba su samu kati ba suke zuwa wai a basu saboda son ƙwaƙƙwafi. Ango bai zo ba sai ranar Alhamis. Ya zo bayan magariba wai yana sauri, yace gobe Juma'a in shirya ni da Jamila Yayarshi zata zo ta kai ni gurin wadda take musu lalle. Yace itace zata miki duk wani gyara, kuma sune suka shirya Party. Nace to yace in faɗi me nake buƙata, nace ba komai dama ai kuɗin perty ɗin zai bada. Ya fito dubu goma yace duk da haka ga wannan kiyi haƙuri ni baza mu haɗu ba sai a gurin Dinner ranar asabar. Nace to za a zo a ɗauke mu ne? Yace e za a kawo motoci ya yi wa abokansa magana insha Allahu. Na ce to na gode. Yace in shiga gida. Na shiga soro na tsaya ya wuce, na dawo na leƙashi ya tafi da sauri, farin ciki ya mamaye zuciya ta. Sai naga su maman Fati suna leƙensa suma dama Fatin ta wuce muna tsaye. Nace kai mutane akwai su da son saka kai cikin damuwar wani. 

Da na shiga na sanar da Ummar na bata kuɗin, tace to ai sai kuje da Jamila ko? Na ce shima haka ya ce,nace to kuma wa zai taya ki aiki? Tace   ba komai ai 'yan Kurna tun yau zasu zo kin haɗa kayan naki kin cire wanda zaki baiwa Jamilan da su Amina? Nace e nawa ai suna cikin bako Jamila ta kai kusa da akwatuna.  Tace to in kunje dai ku kama kanku kar a sake ayi wata rashin kunya." Ƙarfe sha ɗaya ya kira ni yace gashi nan ta turo direba yanzu zai yi sallama da ni. 
Muna aje waya ɗan sako na shigowa muka yi sallama da umma muka fita.
🖊️🖊️🖊️
*HAMSHAƘIYAR UWA🧕🏻*


               *NA*


*HALIMA ABDULLAHI K/ MASHI*


        _PAID BOOK_
_Kuɗin karatu ₦600_
_Account number 0700549935 Halima Abdullahi Access Bank a turo shaidar biya ta wannan number 08140004302 ko katin Mtn_
_Phone 08140004302_ 

           *DOKA*
_Ban amince wani ya ɗora littafin nan a wani Social media ba,ko a maida mini shi Audio ba tare da iznina ba yin haka daidai yake da fuskantar fushin hukuma. A kiyaye_

*Masu son a Tallata masu hajarsu suyi magana ta wannan number 09068032427*

                   *Page 16*

Rantsastsiyar  mota ce  mai  numfashi muka shiga.  Na dai san  mun  wuce  gidan gwamna  daga  nan ban  kuma  gane ko ina   muke  ba,  sai wani  damfareren  gida  na  ga  mun shige.  Muka bi bayansu  zuwa  wani falon. yace  mu  zauna tana  zuwa  ya  fita. 

Wata  mai  kama  da  Aliyu   ta  fito, cikin  fara'a  ta  yi  mana sannu  da  zuwa  muka  sakko  muka durƙusa muka  gaisheta.  
Tace  "Ku  zauna  kan kujera  ai  ke Antyna ce  ta  nuna  Jamila. Jamila tace gata nan fa. Taɗan  zaro  ido cikin  mamaki  tace  na  zata  kece.  Jamila  tace  ni ƙanwarta ce. Na  sunkuyar  da  kai ina  mamaki  yadda kowa  ke  ɗauka Jamila  ce  Yaya ta  ko dan  ta  fini  cika  ido da  'yar  ƙiba.   Wata yarinya ta  kawo mana  kayan  marmari da  Lemon  roba. Ni dai  ruwan  na  sha. Ta kira  ni  cikin  wani ɗaki  tace  kiyi  haƙuri bana  raina  ki  bane ɗauki  waccan  rigar  ki  saka  ki  yafa mayafinta ga shi can. Sai  ki  fito  da takalmin  can  ki  saka in  zamu  fita.  Cikin mamaki  nace  to. Ta fita  na  saka  doguwar  baƙar  riga tana  ta  ƙamshi,  na yafa mayafin  na  riƙo takalman.  Jamila  ta zaro  ido  tana  faɗin "Kinga  yadda  ki  ka  yi kyau  kuwa?"  Ta fito da makulin mota  tace ku muje. A gaba tace na zauna  muna  tafe tana  min  'yan tambayoyi  har mukaje  wani  gida. Ƙamshi  tun  daga waje.  Matar  ta amshe  mu  sai  naga ta  y i mamaki  da  tace  nice  amaryar. Tace  wai  Maman Iman  me  yasa  baku bata  maganin  gyara na  murmurewar  jiki ba?  Tace  "Nima  ban ganta ba  sai yau, kuma  mun  zo a  makare,   nan  zan  tafi in barta, ki yi mata  komai duk abinda ya  kama  har ƙunshi dan Allah  ki  fito  mana  da  ita  saboda surutun  mutane.

 Matar  tace  baki  da matsala  sai  dai kuma  su  kwana. Tace  "To  ba  damuwa ko  Antyna?"  Ta  kalle  ni.  Nace  bari dai  mu  kira  Ummanki  sai  ki  faɗa mata.  Tace  to  ku kira  ta  ɗin.   Suka  yi magana  da  Umma sannan  ta  bani  wayar  Umma  tace  a kula  da  kai  sosai  in kunga  wani  abu  ba daidai  ba ko baku gane  ba ku min magana a waya." Nace  "To" Na kalli Maman  Iman  na ce ƙanwata za ayi  mata ƙunshinne?  Tace  "A yi  mata  mana  itama duk  abinda  take so, amma  karfa  ta  kai amaryarmu  kyau. Cikin tsokana  ta  yi maganar  mu  kasa dariya. 

Nasha  azaba  a gyaran  jiki  amma dana  kalli  fuskata  sai  da  nace  nice kuwa.  Aka zuba  min ƙunshi  ƙamshi  kuwa sai  tashi  yake  duk inda  na  motsa. Jamila  ma  an  mata ƙunshi,  sai  wasu abubuwa  da take bani  da  madara  ina sha.  Washe  gari  ta kuma  min  hayar  jiki. Sha  biyu  sai  ga Maman  Iman  ta rungume  ni  tana faɗin  amarya  ta  fito, yanzu  sai  tafiya  gurin  wankin kai. Tasha  mamaki  da ta ga  gashin kai na  da aka  gyara  har  gadon baya.  
Tace  mu  Fulani  ne nace  a a,  amma  an ce  asalin   Kakarmu ta  gurin  Uba  Buzaye ne.  
Daga  can  sai  shagon  kwalliya  acan  mukayi  salla  ta kawo  mana  abinci muka  ci,  sannan  aka soma  kwalliya,  ban san  cewa  yamma  ta yi  ba,  sai  da  Umma ta  kira  ni  wai  ina muke  ga  mutane  sun  soma  cika  gida 'yan  zuwa  party.  Na bawa  Maman  Iman wayar  nace  kiji  wai masu  zuwa  gun party  sun  zo sun cika  gidanmu. Maman Iman  tace  bari  in faɗawa  Ango  ya aiko  da  mota  ita amarya  daga  nan gurin  kwalliya  zamu wuce.  Umma  tace shike  nan.  Ta kira Shamaki  ina  jin muryar  shi  yana cewa  '"yar  uwa  wai ina  yarinyar   nan  ne ko  muryar  ta  kin ce bazan  ji  ba a tausaya  min.
Tace  "Ba za  kaji  ba sai  kun  haɗu  anjima, ka aika  motoci  gidan su  a kai mutane  gurin  party  yanzu.

 Yace  "To" suka  yi sallama.  Ta  dube  tace  "Ni na hana angon ki  ya kira ki."

 Azuciyata  nace  na gode  Allah  da  yasa nima  ban  kira  shi  ba.  Na  sunkuyar  da kai  ina  murmushi. Tace  nafi  son  lokacin  da  zai  ganki sai  yaga  kin  canza gaba  ɗaya  har muryarki  ko  bata baki  wani  haɗi  ba ne?  Jamila  Itama aka  mata  kwalliya ta kawo  mana  kaya Jamila  ma  wani leshin   Maman Iman ta  bata  tace kici albarkacin  amarya   ko  za su  yi  miki kayan  cikin  nata ne  gashi  kin  fita  ƙiba.  Azuciyata  nace  ko  da  yaushe  tasa  akayi  min  ɗinkin  ko gwada  ni  tela  baiyi ba.  Kamar  ta  san na saƙa  hakan a zuciya  tace  da  kayan  ki   da kika  cire  akayi  gwaji.

 Nace  Allah  ya  saka da  alkhairi.  Jamila  ta saka  cif. 
Suka  shirya  ni  cikin wata  doguwar  riga bayanta  yana  jan ƙasa  gashi  ta  ɗame ni  da  suka  gama komai  aka  kaini gaban  madubi. Maman  Iman  ta kaini ta ce "Kalle  ki."  Cikin  mamaki  nace  ni ce haka!  Suka  sa  dariya.  Nace  ko Umma  uwar  da  ta haifeni  baza  ta  gane ni ba.  Suka  yi  ta ɗaukana  a  hoto.  Nan dai muka  nufi  mota don  ana  ta  matsawa da  kira.  Ina bayan  mota   Jamila a gaba Maman Iman  ita  ke  tuƙi.  A  harabar  gurin  motoci  na  alfarma iya .ganin  mutum  ta ce da Jamila ta fita ta duba  mutanan  unguwarmu ko sun samu  shiga.  In taga waɗan da ba su da  pass  ta  yi  mata magana  zata  sa abarsu  su  shiga.
 Ta  dube  ni  "Amarya ki  zauna  bari  naje mu  fara  shirya shigarku. Na kuma tsakiyar kujerun  bayan  tafiyar su  ina sake  kallon  kaina  a madubi  gaskiya  ni kyakkyawar  ce  a  she ko  dai don   an  canza  min  kamanni  ne. Naji a  ƙwanƙwasa  gilashi Jamila  ce  ta  buɗe tace kinga  kuwa 'yan unguwa  maza  da mata  a  wajen  gate wasu.  ma  ni dai ina ganinsu ko magana bata  taɓa  haɗa mu da su  ba.  Nace kije ki faɗawa Anty Maman Iman in sun shigo arziki ne. 
Tana tafiya Yaya na zuwa ya ci wata shadda kalar sararin samaniya, ya yi mugun kyau a zuciya ta nace ashe dai akwai mijin Nobel da gaske. Ya shigo ya zauna kallona ya ke ya kasa magana. Nayi ɗan murmushi, Yaya ka yi kyau sosai. Yace  "Baby baki lura na kasa  magana  ba, gaskiya ne ina son gayu  sosai  zaki  na gyara min jikin ki haka ko?" Na ɗaga kai alamun e. Ya ciro waya ɗan matso muyi hoto. Gabana  ya  fadi Allah ya sa ba taɓani zai yi ba. Na ayyana a zuciyata.  Hularsa  da ɗankwalina  ne  kawai suka  haɗu  ina  jin sautin numfashin sa.  Na lumshe ido domin wani  yanayi na  samu kai na. Cikin murya ƙasa ƙasa yace "Buɗe ido Amaryata ki kalli camara.  Na kalleni a cikin wayar munyi mugun kyau. Ƙwankwasa  motar  ya tsaida  ɗaukar hotunan da ya ke yi.  Abokansa  ne  da  su Anty.  Maman Iman tace  "Wai  waya  ce kazo  ne? " Yace  Na ga shigowar ki fa, nasan amaryata ta na wurin  ki.  Nan dai muka  fito  aka  nufi shiga  Hall.  Yaransu ne  aka jera a gaba sun sha wata farar  riga bulawus  su kuma  mazan   sun sha  shadda  mai kalar  ƙasa.  Sai su  Antys  da  Jamila  da Zuhra  da  Amina suma  dai  an sako su saboda Maman Iman tace  ina  ƙawaye na tace gasu nan.  Leshi dai  suka  sa  daidai ƙarfinsu  amma  fa kowacce  da  kalar nata.  Sai   abokan Yaya  ni  yau  nataɓa ganinsu.
Hawaye  naji  yana  bin kumatuna  lokacin da  na  kalli  gurin  da jama ar  dake  gurin  a domin ni,  a zuciya  ta faɗi na ke,  Allah  na gode  maka.  Allah  ka sa in  masa  biyayya. Da  muka  zauna  yace  kalle  ni  sai  yaga hawaye.  take  ya rikice  ya  sunkuyo gurin  kunne  na  yace. "Baby  me  akayi  ba daidai  ba?  Kukan me ki ke yi ne amaryata."

 Na motsa  baki zanyi magana  sai  muryata ta soma  rawa,  yace "To  karki yi  maganar, ya kai hannu ya ciri hankici a aljihunsa fari tas yasa hannu ya dafa ɗankwali na ta baya yana tsane hawayen fuskata cikin lallashi yana faɗin haba  soyayyata  zaki ɓata  gayunki  mana." Na  ware idanu  ina kallon  fuskar  shi  a zuciya  ta  ina  godiya ga  Allah  daya  min baiwar  miji  irin wannan.  Ya ɗakko ZEENA  table  water ya  tsiyaya  a kofi ya bani.  Yana faɗin "Sha masoyiya." Sanyinsa ya ratsa maƙogwarona  dai dai lokacin  da MC  yace  " Kai Don Allah ku tafawa Ango da Amarya  haƙiƙa zai iya kula da amaryar nan tasa da kyau.  Sai mukaji  tafi  da  sowa sam  na manta  akwai mutane a gurin duk zatona mu biyu ne sai sautin dake tashi, na manta  da akwai dubunan  jama'a  da ke gurin. 

To haka dai aka ci gaba da shagali, abinda ya ɗaure min kai  kalaman  da  MC ke  faɗa  in  zai ambaci  ango  ko danginsa,  sai ya ce Shamaki  Aliyu  Ali Baita  shugaban rukunin  kamfanonin ZEENA. Ɗaya cikin Antys ɗin shi ta zo gurinmu sai ya ce Hajiya A'isha Ali  Baita kenan uwar marayu da  marasa  ƙarfi shugabar ZEENA Foundation. Tofa!  kaina  ya  soma kullewa  duk  yadda aka  yi  akwai  abinda Yaya  ya  ɓoye  min. Haka  da  aka  zo matakin  rawa,  sunyi watsi  da  sabbin  'yan dubu  dubu  har  abin tsoro  ya  bani.  Kuma ga  masu  kirari  suna ta yi wa Yaya Shamaki Ali Baita. Suna faɗin  shaharar ɗan kasuwar nan  mai  kuɗi  da  ake labari  ko  kwatance dashi. To haka dai aka kawo wani cake mai mugun girma inda muka yanka ni da   Yaya, abin dai zallar al ajabi. Da aka tashi suka shigar dani wani ɗaki aka kawo min abinci, nace na ƙoshi ni dai buƙata ta in je gida inga  Ummana  tun jiya  ban  ganta ba.  Sukace  ai  daga goben  zaki  jima  baki ganta  ba.  Daƙyar  dai na ci ɗan cake  na sha ɗan lemo.  Yaya ya zo yace in zo ya maida  ni  gida  Abbanmu  ya kira  shi yanzu.  Haka dai  muka  firfito  kowa  ya  kama hanya.  A baya  na zauna shima  haka abokinsa  kuwa  ne  ke kanmu.  Ya zura min ido ni kuma  na ƙi kallon sa, hardai  na kasa jurewa  na  sa hanuwana na rufe fuskata  ina dariya. Yace  "Baby  ji  nake kamar in wuce da ke gidana  gobe  in  an ɗaura shike nan."  Na saci kallon sa, dama ana yin hakan?  Abokinsa da ke jan motar ya sako baki da faɗin   "Za a fara yau." Na dafe bakina cikin kunya. Yaya yace Alhaji Shamsu me ya kawo kunnen ka. Shima ya sa dariya tare da faɗin "Ba da ku nake ba Ango da Amarya." Yaya ya matso daf da ni, ya kwantar da kan shi a bayan kujera yadda har ina jin iskar numfashinsa, a gurin kumatuna, ya ce, "Baby in ɗan taɓa hannunki ƙunshin nan ya min kyau sosai. Na waiwaya na masa wani irin kallo, ya hure ida nuna, na lumshe su gaba na yana wata irin faɗuwa. A cikin kunne na naji kalmar ina son ki Babyna.  Na naɗe hannuwa na a ƙirji, domin tsigar jikina naji ta yi wani yarr tamkar zazzaɓi zai rufe ni. Alhaji Shamsu yace zumuɗi. Duk muka sa dariya. Haka muka iso bakin lungun mu.
🖊️🖊️🖊️
*HAMSHAƘIYAR UWA🧕🏻*


               *NA*


*HALIMA ABDULLAHI K/ MASHI*


        _PAID BOOK_
_Kuɗin karatu ₦600_
_Account number 0700549935 Halima Abdullahi Access Bank a turo shaidar biya ta wannan number 08140004302 ko katin Mtn_
_Phone 08140004302_ 

           *DOKA*
_Ban amince wani ya ɗora littafin nan a wani Social media ba,ko a maida mini shi Audio ba tare da iznina ba yin haka daidai yake da fuskantar fushin hukuma. A kiyaye_

*Masu son a Tallata masu hajarsu suyi magana ta wannan number 09068032427*

                       *Page 17*

Yace tsaya nan direba mai sa ido. Muka fito shine ya riƙe min rigata ta baya na tsallaka kwata, muka isa ƙofar gidanmu yace shiga ciki zan kira ki anjima. Na shige cike da ɗokin ganin Ummana.  Gidan ya cika da Jama a, 'yan ƙauye da na birni. Innarmu ƙanwar Ummanmu ta rugo da gudu ta rungume ni tana cewa ga amarya. Na samu su Umma da su Umman Amina a ɗaki suna ta tattaunawa. Umman Amina ta ce  ke 'yan nan dama ɗan gida Ali baita ne mijin naki. Na yi sukuti ina  ta sauraron su, suna ta murna. Ni  kuma zuciyata  bata  murna, kuma  na  kasa  gane me  yakamata  inji farin  ciki  ko  takaicin Aliyu  ya  min  ƙarya.  Ina  son  insan gaskiyar  abinda  ake faɗi.  Na  canza  kayan jikina  Umma tace inje gidan Umman  Amina  can zamu  kwana  da  su Jamila  domin  gidan ya  cika.   Nace  to  sai inyi  salla  acan. Umman  Amina  tace zata  aiko  mana  da tuwo  in  an  kaɗa miya.  Nace  ina  su Amina  tace  in  yi gaba  sunje  ɗakko markaɗen  kunun  safe  ita  da  Jamila da  Zuhra.  Naje   Dakalin ƙofar gidanmu  na  zauna jiran  su  domin  dai abikin  nan  sune ƙawaye.  Sai  ga  Fati mai Awara,  tace "Jamila  ina  amarsu." Nace  ba  Jamila bace. Ta  zauna  "Ashe  kece  da  kanki, haba  gaskiya  naji ƙamshi  duk  ya  buɗe ko  ina,  amarya  mai maganar  zuma,  kaga matan  manya.  Ai munje  perty   ke  kuwa  ina  kika  zaƙulo ɗan  gidan  Alhaji Baita?  mamakin  da kowa  ke  yi  kenan Baby."  Nace  ina  ya zaƙulo  ni  dai, wannan  amsar  kuma shine  zai  bada ita ɗan gidan Ali Baitan.  Tayi  dariya tare da faɗin  "Koma dai menene  kin dangwalo,  yanzu  ina zaki."  Nace  gidan Umman  Amina  can zamu  kwana. Tace  "Bari  in  faɗawa Umman  mu  sai  inzo mu  kwana  ai  duk mune  ƙawayen Maimuna  ma  tun ɗazu  ta  ke  zuwa nemanki."  Cikin mamaki  nace  to  sai kunzo.  Na  bita  da kallo  ina  mamaki wai harda  Maimuna yarinyar  da  ko magana  bata  min saboda  Babanta  yafi Kowane  uba  sukuni  a lokonmu.  Muryar Jamila  ta  sa  na waiwayo  ina  kallon su  sun  taho  da bokitai  a  kansu  na markaɗe  Jamila  tana  ta  ba su labarin gidan Maman  Iman  da kuma  guraren  data kaimu,  wai ita tun daga  nan  ta  san dangi  arziƙi  ne.

Nace  to  Zubaina  ku nake jira ku shiga ku aje ku zo muje. Suka fara murna ga amarya ga amarya. Da sauri suka fito. Zuhra ta ce, "Wannan ƙamshi  Yaya Baby har kin koma  kalar  bota  ɗin."   Nace kun fiye surutu. Muka  kama hanya  Jamila  ta ce "Su Mariyan can lungun dama ƙawayanki ne?"   Nace wai ta gidan gurasa? Tace "Su." Nace ina ni ina  waɗannan marasa kamun kai? Tace "To sau uku suna zuwa nemanki, kuma na gansu gun party sunsha rawa."  Na  kwashe  da  dariya,  nace  yanzu Fati  mai  awara  ta barnan,  wai  zasu  zo mu  kwana kin san su dawa? Tace 'a' a, su da  Maimunar gidan Alhaji. Gaba  ɗaya muka  sa  dariya. Zuhra  tace  "Ki kore su ne,  saboda  abokan  ango  suke yin  wannan shishshigin  ko  suma wani zai ce yana so." Amina ta ce "Haka ne Yaya  Baby.  Na ce ba kora  su  zo. Kuma ba lallai  akan  tunanin  su cewa  Yaya  shi ɗan  Ali Baita ne tunda  har  zuwa yanzu  banji  daga bakinsa  ba.  Jamila tace  "Haba  yaya Baby  karmu ruɗa kan ki mana, wace  sauran hujja ki ke jira?  Jiya ganin shi da 'yan uwansa  ya isa hujja, ƙila  ya  dai ɓoye  miki ne   ko  yana son ya miki bazata  ne, kuma salon ya birge,  Abba cewa  ya  yi shi tun a katin  gayyata  ya  so ya  fahimci  haka."  Da sauri  nace wake da katin a cikin ku? To ni ban ma tsaya na kula da katin ba.  Amina tace "Mu shiga gida in ɗauko miki."  Tabarma muka  baza  a  tsakar gida  muna  zama  sai ga  su  Fati,  nan  suma  suka  saje da mu ana  labari.  Nace Amina  ina  katin? Tace  "Shi nake dubawa  na Abbanmu ne  Allah ya sa  bai  fita  da  shi ba."   Can kuwa  sai  gashi  ta samo.  Na  kunna fitilar  wayata  ina karantawa. Tabbas iyalan  marigayi A Baita. Shi kuma a sunansa  sai  aka  sa Aliyu A.Baita,  sam ban  gane  komai  ba sai  yanzu.  Na  miƙa mata  kati  tare  da faɗin  biri  ya  yi  kama da  mutum. Na Dulmiya  cikin  tunani, nifa  zuciyata  da son Aliyu  Shamaki  mai tsare  kaya ko sai da kaya shagon  mai gidansa a Zeena plaza kanti kwari ta kamu.  Bawai Aliyu Ali Baita  ba.  Na ɗauki wayata  na  soma rubuta  saƙo  zuwa  ga Yaya. Kalmar da na soma rubutawa  itace...Yaya akwai babbar matsa. Ina buƙatar sanin wasu abubuwa game da kai.
Ina tura saƙon na tashi  naje  nayi alwala  na  shiga ɗakin  Umman  Amina nayi  salla, ina  idarwa Jamila  tana  shigo wa, ta zauna  kusa  da ni.   "Yaya  baby  wai lafiya  naga  duk  kin canza  tunda  ki  ka karanta  katin  nan?"  Na ce  Jamila  in  har ta  tabbata  Yaya shine  ɗan  Ali Baita  to  bazan  aure  shi ba. Ta rufe min baki da tafin hannunta. "Menene  haka  ki  ke faɗa,  maimakon ki yi murna ki ce Alhamdulillah  Allah ya miki gata sai kuma ki  ɗebo wata rigima? Na  ce  Jamila  masu kuɗin  nan  suna  da wulaƙanci,  in  zargin nan ya tabbata Hajiyar da muka je gurinta ita ce mahaifiyar sa. Ta yaya zan iya zama da wannan Hamshaƙiyar.  Me yasa  har zuwa yau bai faɗa min gaskiyar shi ba, dubi  yadda 'yan matannan  suka  cika gidan  nan  saboda kawai  zan  auri  ɗan Ali Baita, ki tuna yadda za su yi dariya a lokacin da ya sako ni.  Gara  yanzu  aji ni nace na fasa. Jamila tace "Duk wannan hasashen ki ne, waya faɗa miki zai sake ki?" Nace ya saki  mata uku ni ce 'yar gwal? Tace  "Shawara ta ɗaya ki kira shi ku yi magana."   Nace na tura masa saƙo. Ta amshi wayata da sauri ta shiga ta karanta abinda na rubuta. Ta kalle ni. "Wayyo Allah Yaya Baby,  ya zaki masa irin  wannan  saƙon." Nace  To me zance masa. Sautin kiran wayata  ya  katse mu, ta miƙo min "Gashi yana kira."  Na ɗaga tare  da sallama. Yace "Babyna kin ci abincin kuwa?"  Nace ba zan iya cin abinci a halin da nake ciki ba. Yace "Subhanallah  me yafaru?"  Nace  baka ga  saƙon na ba kenan?  Yace Gaskiya babu  wani  saƙo  da ya  shigo  cikin wayata.  Ki faɗa min menene?"   Amma kafin  nan  ƙifara  cin abinci.  Nace ba'a gama  miya ba tukunna.  Yace "To ki jira ni."  Ya kashe wayar. Na kalli Jamila, na san ya gani kawai zai ce min bai gani bane. Jamila ta ce  "Ki bari ya zo ɗin karki yanke hukuncin da ba haka bane."
Shigowar 'yan gidan gurasa ya sa raina ƙara ɓaci. Jamila tana ta lallashina da ƙoƙarin nuna min cewa ƙila ya ɓoye min ne saboda wani dalili nashi.  Ta tilasta min zuwa gurin da 'yan  matan suke muka gaggaisa ana ta hirar gurin Party tare da kallon hotunanmu. Duk kowacce tambaya take wai ina muka haɗu da shi. Nace shi ya kawo kanshi har lungunmu, inda ya ganni. Maimuna tace  gashi daga gani yana mugun sonki,  ko ina  a hoton yana kallonki. Wayata dake hannun Jamila tana tura min hotunanmu a wayar Mariya ta soma ringin. Jamila tace ga ango yana kira, na amsa duk suka bi ni da ido, na ɗaga da sallama. Yace ina ƙofar gida. Nace sai ka ƙaro gaba gida na ƙarshe a lungun can zamu kwana.  Yace "To ki fito ki tare ni." Nace to. yace  "Kada ki kashe wayar fa."  Nace to. Na  saka  takalmi  ina ce  musu  bari  in dawo, sai naji kusan duk sun amsa da to amarya. Ina fita yana ƙarasowa ya aje ledar hannunsa, ya zauna a bakin dakalin. Na ƙarasa  na  zauna, na gaida shi cikin girmamawa  kamar yadda  na saba. Ya amsa sanan yace "Faɗa min wane saƙo kika Turi min?" Na sunkuyar da kai  cewa na yi akwai matsala. Na ɗago na dube shi, Yaya ka faɗa min waye kai?" Yace "Me kike son sani?" Kai ɗan Ali Baita ne? Na jeho masa tambaya. "Me yasa kika tambaye ni?"  Na juya masa baya, ka bani amsa  kawai  In shine me zai faru?"   Ya sake jeho min tambaya. Ban yi soyayya  da  ɗan Alhaji Baita ba, da Aliyu na yi soyayya talaka mai tsaron kantin Zeena plaza.
🖊️🖊️🖊️
*HAMSHAƘIYAR UWA🧕🏻*


               *NA*


*HALIMA ABDULLAHI K/ MASHI*


        _PAID BOOK_
_Kuɗin karatu ₦600_
_Account number 0700549935 Halima Abdullahi Access Bank a turo shaidar biya ta wannan number 08140004302 ko katin Mtn_
_Phone 08140004302_ 

           *DOKA*
_Ban amince wani ya ɗora littafin nan a wani Social media ba,ko a maida mini shi Audio ba tare da iznina ba yin haka daidai yake da fuskantar fushin hukuma. A kiyaye_


*Masu son a Tallata masu hajarsu suyi magana ta wannan number 09068032427*

                     *Page 18*

Kuma  shi  zan  aura inyi  rayuwa  da  shi cikin  yanayin  akwai ko  babu.  "Ya matso daf  da  ni. Yanzu ma dashi  zaki  rayu  Baby ni  yaron  Alhaji  Baita ne  amma  ba  ɗan daya  haifaba,  ɗan jire kanti ne."  Na  juya muna  fuskantar  juna.ka  tabbata? Yace  "Na tabbata kuma zan tabbatar miki da zarar an gama bikin nan." Na sauke ajiyar zuciya tare da faɗin   to duk kashe kuɗin  nan  da  ake  yi fa?  Kuma a katin gayyata ka ɗora sunan Ali Baita. Ya ƙara ƙasa da murya. "Ba zan   iya  hana  su kyautata  min  ba Baby,  saboda  mun zama  ɗaya  da  su mutanen  kirki  ne  hatta katin su  suka buga sai ganin shi na yi. Kuma  don  Allah kar  ki  damu kanki  kar ki saurari kowa  abinda na faɗa miki kawai   zakiji,  ko mutane   sun yi wata magana duk  hasashe ne.  abinda ni na faɗa miki  shine  kawai  zaki y arda  da  shi kinji  ko?"  Na sunkuyar  da  kai  nace  To.  Ya sauke ajiyar zuciya,  "Yawwa  amaryata,  amma  fa kin  ɗaga  min  hankali da  ace ni  ɗan  cikin Baita ne yanzu  shike nan  gobe  sai  a  fasa aurenmu?"   Na turo baki  tare  da  faɗin e mana,  haƙura  zanyi. Ya yi ' yar  dariya maimakon  kiyi  murna  kin  samu  mai kuɗi."  Nace  taɓ  aini bana  ra'ayin  auren mai kuɗi  gara  ma in muna  tare  kayi  kuɗin, ance  suna  da wulaƙanci  ga  sakin mace  ayi  ta  mata gori,  arziki, kaga kaina ka rabu da matanka har kashi uku kaga kuwa dole in yi ta kaina.  Haka iyayen  ta  ba  a  basu daraja  dan  suna talakawa. To  da in aure  ka  ka  sake  ni Yaya  gara  ba  muyi auren  ba.  Ya  ɗan  yi shiru.  Can  yace "Baby da aure da saki iri daya ne da mutuwa, nasan  kina  damuwa ne  saboda  na saki mata  har  uku,  kar ki damu  da  wannan  ke dai  ki yi aure bautar Allah ,kuma  Baby ni da  ke  alkawarin  da zan  miki  duk  juyi bazan  sake  ki  ba, kema  ina  son  ki yi min  alƙawarin  cewa duk  wahala  bazaki guje  ni  ba."   Cikin sauri  nace  na  yi maka.  Yace  to  "Mun kashe  wannan  wutar  gobe  kamar  haka kina  gidana  jiya  Abba  ya  kira  ni zancan  kafi  na  kayan  ɗakin  ki.  To jiyan  ana  fenti  ne yau  kuma  mun  tashi da  perty , amma  gobe bayan  ɗaurin  aure sai  akai  kayan ko?" Nayi  murmushi Wannan maganar  ku ce ta manya.  Yace "Haka ne, to ga  kaji nan  a leda da  madara  da  sauransu don  Allah  ki ci ki ƙoshi kinji?" Nace kai ka ci abinci?  Yace  "Hajiya a baki yau ta bani fura  wai tun  jiya banci  komai ba kamar wani ɗan ƙaramin yaro ta ajiye Ni ta bani."  Muka sa dariya.  Nace  kai  ɗan gatan  Hajiya  ne. Yace  "Ke 'yar gatana ce,  zauna  in baƙi a bakin  kema." Nace'A'a. Yace "To shike nan ki koma ciki  ki ci sosai don Allah Alhaji Shamsu ya kawo  ni  yana  jirana dan  ya  koma  gurin iyalinsa da wuri."  Nace  wai  dama  kana da  Abokai? Yace  "E mana duk zaki  san  su  a hankali."  Na ɗauki ledar  na  shiga  ciki, shi  kuma  ya  wace, na  dawo  ina  leƙenshi  ya  tafi  da sauri.  Yanzu  kam hankalina  ya  kwanta koda  ƙarya  ya yi min."
Jamila  ta  tare  ni  da faɗin  "Me muka samu ne?"   Nace Yaya  da abinsa  wai yasan  banci abinci ba shine  ya  kawo  min naman kaza. Nan fa suka  ɗauki  sowa  da guɗa  suna  faɗin wannan  ango yana ji da  ke.  Kaji  uku  ne nace  Jamila  ta cire ɗaya  ta  ɗauki madarar ta haɗa ta kai  wa  su  Umma,  na ɗauki  nawa  nace Amina  ta  raba  musu. Muna  gamawa  sai ga  mutane  sun  shigo  da  guɗa  wai za  ayi  kamu, suka fesa  min  turare  irin dai  yadda ake yi  a  al'ada  aka  gama kowa  ya  watse  sai mu  'yan  kwana.
Cikin  dare  bacci  ya ƙaurace  min  wai gobe  zan  zama matar  aure,  na  ɗakko waya ta  ina kallon  hotunanmu  da  Shamaki,  faɗin cewa na  dace  ma  ƙauyanci  ne,  Allah ne kawai  ya  bani  shi ba wayona ko wata dabarata  ba  a kyan fuska  duk  da  yana namiji  ya fi kuma ko da ina mace ban san a gaba ba, amma ni da kaina na  san  bani da wata ƙira mai ɗaukar hankalin maza ɗan gara ko daga sama. Wata  zuciyar  ta ce gobe kamar yanzu muna tare da shi. Gabana ya fadi ni ba ƙanƙanuwar yarinya  bace  na san meye  aure  duk  da bansan  shi a zahirance  ba,  dole inji  fargaba  ban sani ba  ko  ina  da budurcin da ya tambaye  ni  ko babu.

 Sai  dai  ina  da tabbacin  ban  taɓa zina  ba.  Ni dai har kiran  sallar  farko idona  biyu  ina  ta saƙe  saƙe  daga binasi  bacci  ya ɗauke  ni.  Da safe na yi  wanka  cikin shadda  Maman  Iman ta  kirani  ta ce  ta  turo  direba  zai  kaini gidan  kwalliya.  Na sanar  da  Umma  tace to muje da Jamila  amma karmu jima  kafin  ɗaura aure mu dawo. 
Yau  ɗin  ma  dai kamar  jiya,  tsara  min kwalliya  tamkar  wata 'yar  tsana.  Ta bani wasu  kayan  tace  inyi canji  cikin  wani ƙaramin  akwati  sai wata  leda  mai ɗauke da  sarƙoƙi  a jikin ledar  an  rubuta DIJANGALA ENTERPRISE.  Kenan acan  suka  sai min. Ta sa direba ya ɗakko mu. Layin mu  cike  da mutane  da  motoci  ya  tsaya  nesa  kaɗan da lungunmu dan ba gurin fakin,  muka sauka  mukayi  masa godiya  muka nufi lungunmu.  Jamila  ta ce "Yaya Baby  kalli ƙofar gidan Abbansu Zuhra  ki ga motoci kuwa.?" Nace  kinsan ɗan kasuwa in yana da mu'amala da mutane za su zo masa.  Tace  "kin dai ƙi yarda."  Nace  wai bana  faɗa  miki yadda  muka  yi da shi ba a jiya, amma kina ta musu,  ki barsu in an kaini sun ga gidansa  sai su samuwa kan su  lafiya.  Mutane  sai kallona  suke  masu min  Allah  ya  sanya alkhairi  suna  yi  har muka shiga  gida. Ya cika  ɗajim  da mutane  sai  kallo  ya dawo  kaina. 

 Ƙawayen  dolena suka shigo duk sun sha wanka,  sai  ga mai  hoto da me ɗaukar bidiyo  aka shiga ɗaukar hotuna.  Can Jamila ta miƙo min wayata "Kina da saƙo daga ango."   Na duba  da  sauri, "Alhamdulillah! Alhamdulillah!! Alhamdulillah!!! Na zama mijinki Baby." Na  ɗago  a  sanyaye na  kalli Jamila, idanuna  suka  cika da hawaye,  ta ce "menene"?  Sallamar Abba  ce  ta  sa  na maida  kallona gareshi,  yana  faɗin "Alhamdulillahi an ɗaura Allah ya basu zaman haƙuri. Sai hawayen suka kwaranyo bazan iya fassara  ko  kukan menene  ba.  Jamila ta ce  "Kingani zaki ɓata kwaliyarki ke da ki ke ta zumuɗin zaki auri Yaya meye na kuka?"   Nan abokan wasa suka taso ni a gaba. Jamila ta  dubi  Abba zai fita ga mai hoto ana ta ɗauka. Tace  Abba  don  Allah zo a mana hoto."  Sai akace a kira Umma. A nan kam ban jure ba sai da na zubar da hawaye sosai  hoton har su Jafar da Baba Habu ƙaramin mu ga cikin Ummanmu.
Jamila ta jani ɗakin Umma na canza kaya ta ɗan goge min inda hawaye ya min jirwaye a fuska. Muna fitowa  sai  tankani ake  yi  dan kyau. Atamfa ce mai adon zaiba,  ta  ɗauki  ɗinki. Lokacin aka ce ga angwaye  za  su  shigo  su  yi  gaisuwa a yi hotuna.  Nan naga munafircin mata. kowacce  ta  maido hankalinta  ƙofar shigowa.

Yaya  da  Abokansa ƙamshin su ne ya fara  shigowa kafin su shigo, ya yi  kyau  cikin   shadda  mai ruwan siminti tsananin  kyan shaddar  shine  ya bayyana  tsadar  ta.

 Ya murza hula saƙar Gabas  wadda  ta  tafi da  kayan. Yadda kowa ke kallon sa haka nima nake ƙare masa kallo, fara'a fuskarsa ita ta bayyana tsantsan farin cikin da yake ciki.Haƙorin Makkansa  yana haskawa, ina son haƙorin sosai ya ƙara masa kyau.
Suka  tsugunna  suka gaida su Umma abokan wasanmu sai tsokanar sa suke yi. Jamila ta kamo hannuna tana faɗin   "Kifito kin laɓe kuma kina leƙensa."  Na fito ya bini da kallo. Abokan suka ce mai hoto ya matso. Haka dai aka yi ta ɗaukar hotuna  Ango fara'a ta kasa yankewa. Murya ƙasa ƙasa yace "Baby ina  son  mu  yi magana  ga  shi  ko ina mutane."  Nace to ya za ayi? Ko zamuje gidan Usman Amina tunda  duk  suna  nan? Yace  " Ina ne?"  Nace inda  ka same mu jiya. Ya ce  "To."  Har abokan  muka  taka da  Jamila  soron gidan  muka  shiga muka  bar abokan da   Jamila  a waje tana  yi musu  tayin  abinci suka  ce walima  zasu tafi yanzu.  Muna shiga Yaya caraf ya kama hannuwana cikin ɗoki, duka biyun yana musu wani irrin kallo,  tsigar jikina  ta tashi  yarr,  zan  kwace sai yace  "Kiyi haƙuri Baby an ɗaura mana aure,  tun a ,jiya ina son in shafa wannan fulawar  amma  bani da damar  aikata haka,   saboda nasan shara'a bata bani dama ba."   Na jure yana shafawa da lallausan hannunsa sai kurum naji ya sunbaci bayan hannuna,  ya  kafe ni da ido, duk  tsoro  ya bayyana  a  fuskata cikin  rawar  murya nace,  Yaya kar fa wani ya ganmu. Ya girgiza  kai, muryar shi a sarƙe  ya ce in ɗan rungume ki Babu?"  Na kwace  hannuwana  da sauri, sannan  nace  suna jiran ka a waje fa.  Ya matso  naja  baya  da sauri  nace  Jamila.  Ta shigo tana faɗin "Menene?"   Ta kalleshi  har  lokacin ni yake  kallo,  batare da  ya lalle ta ba  ya yi mata alama da hannu wai taje.  Ta yi yar dariya ta fita. Ya matso ina ja baya har naje bango daf dani ya tsaya ya saki ɗan murmushi.  "In Jamila ta iya cetonki yanzu anjima ko gobe wa zaki kira?" Gabana ya yi mummunar faɗuwa, na ganni wata 'yar tsuntsuwa a gabanshi. Muryata na rawa nace ina son inje in sha ruwa ne Ya yi murmushi.  Yasa yatsa ya lakuci janbakin leɓena, ya lasa akan harshen sa. Sannan ya kauce gefe tare da faɗin "To soyayyata, kunga  ga hanya  nan  nasan  dai yanzu  sai. in  an  rako ni, ko da  yake  zamu yi  waya  aiko?"  Da sauri  na  nufi  ƙofa ina  cewa  e  zamuyi waya.  Sai na ji ya   saki dariya tare da faɗin "Matsoraciya." Mukayi sallama da su suka tafi ina ta bin Yaya da kallo, ashe dai shima ɗin ba kyalle bane. Sannan ya ƙara jefa ni cikin tunani.
🖊️🖊️🖊
️Maganganun shi sun jefa ni a fargaba, na shiga ɗimuwa sosai, harma na kasa cin komai,  kuka  na yini yi,  mutane suna  zaton  kukan  barin gida ne, duk da cewa  akwai  hakan  amma  dai  fargaban  karon battar  da  zamu  yi  da Yaya  ya fi  komai ɗaga  min  hankali.
Da taimakon su Jamila na yi ta canjin kayana.  'Yan  kafin kayan ɗaki  sun  dawo duk  sun  ruɗe  suna bada  labarin  gidana Gidan Hajiya Zeena ne. Sun gigice da ciye    ciye da aka basu, wasu  kuma  suna murna  sunga  Hajiya Zeena.  Nace  to kenan dai Yaya ƙara rufe ni ya yi. 
 Jamila ta ce na faɗa miki,  to ke menene na ki na ɗaga hankali mai maimakon murana Allah ya baki sai ki yi masa godiya. Shiru na yi domin bazata fahimce ni  ba.

Da yamma motocin ɗaukar amarya suka iso motoci na gani a faɗa. Na ƙanƙame Umma ina kuka sai lokacin naji duk auren ya fita kaina. Tace "Meye hakan kuma, ki tafi Allah ya bada sa'a ya albarkaci zaman ku ina fata zaki ɗauki dukan shawarwarin da muka baki.  Haka Umman  su  Zuhra  ta ɓanɓare  ni ina kallon Umma tana hawaye muka  Fita gidan su Abban su Zuhra  shida Annan mu suka min nasiha  suna ta maimaita min in yi haƙuri,   in zama mai yawan  haƙuri   har sai da na fara tunanin  kalmar  nan   da ake ta nanata min akwai dalili.  Muka fita nabi layinmu da kallo ta zuciyata  ta  sake karyewa sai naji tamkar na tafi kenan.

 Ta  ciki  mayafi  ina  ganin   harabar  gidan na gane,  kai tsaye suka  shiga  da  ni falon  Hajiya  cike  da mutane  tana  hakimce a kujerarta  kamar yadda na zata,  tana  ta  yi  mana sannu da zuwa.  

Aka kaini gabanta aka zaunar,  aka  ce ga 'yar ki Hajiya  mun  kawo miki.  Tace  "To  Allah ya yi  musu  albarka ya sa  mun ƙulla alkwairi  ina fatan kun faɗa mata yadda zata zauna  da mijinta lafiya.  Yanzu  ku kaita  ɗakinta,  nawa shi'anin sai gobe inda ita amarya zata girka mana abinci tare da taimakon masu aiki ta bamu ni da mutane na,  ina  fatan  zaku  zo  domin  ku  ci  girkin 'yar tawa.  Sai kallon  kallo  ake  yi. Umman  Amina  tace insha  Allahu. Ta ce Maman  Umar  ta jagorance  mu  zuwa ɗakina.

Aljannar duniya, haka kowa ke faɗi, ni dai  ina lulluɓe a zaune bakin gado ina jin yadda suke labarin  kayan kyale kyale  da na kallo kyan ɗakin   ɗaki sun tafi  da mutanen don  haka sai waɗan da suka yi kafin abin ya zame masu sabo.   Haka dai ina zaune bakin gado kai na a rufe  kowa sai bani shawara yake yi ki kwantar da hankalin ki ki yi biyayya ki ci arziƙi iyayenki su ci. Da haka duk aka watse,  nace  don Allah  a barnin su Jamila sa dawo zuwa dare.  Aka bar su bayan kowa ya watse sai na cire mayafi daga fuskata na fito falo  ina ƙarewa ɗakin kallo.  Na ruɗe  wai ni Rabi 'yar magini ni ce  da wannan dakin. Kenan zanyi murna da ƙaryar yar da Aliyu ya min? Na tambayi kai na.    Abinda  ya ƙara ɗaukar hankalina shin me ya kawo hoton babban baƙonmu na gurin sauka  inda yake bani  allona?  Naje na zurawa  hoton  ido, a take na gane komai, wannan babban baƙon wato dai Yaya ne, duk cikin  raina min hankalin da ya yi ne.

Jamila ta zo gurin ta 
tsaya a gaban hoton ta sa hannu ta dafa ni, tace   "Wannan shigar tamkar babban baƙon gurin saukar ku."  Nace shine, tace "Ashe  babban  baƙon ɗan  uwan  su  ne?" Nace  shi kanshi ne  a  hoton  nan kenan kinga shine babban baƙon.  Jamila ta yi dariyar mamaki ta lakuci kumatuna tare da faɗin  "Lalle shi  wannan ɗan wasan kwaikwayo ne, to bin ya birge sosai."    Ta zaro ido,   kamar ta tuna wani abu. "Kenan shine ya sai kayan ɗakin nan?"  Na sa mata hannu a baki na toshe domin bana son su Zuhra su ji.  A hankali nace tabbas shine.  Muka zubawa juna ido nace ina tunanin yadda zan yi masa zancan. 

 Jamila tace. "Kawai  ki shere  azuwan  baki gane  ba."  Nace barshi yadda ya yi wasa  da  hankalina haka  zan  yi  da  nashi,  sai  ya faɗa min  da  kansa cewa shine. Jamila  tace "Duk  ba  wannan  ba, ya  zakiyi  da  girkin gobe?"
....
Nace ko a jikina ban wani damu sosai ba, nafi damuwa da yaudarar da Yaya yamin, ni gaskiya a tsarina bana son in auri mai kuɗi saboda gudun wulaƙanci, na yi ƙasa da murya me mata uku suka yi masa duk ya raba su da 'yayansu ya kore su?  Bakya tunanin yadda   zan zama bazawara?  Bakya tuna yadda masu min dariyar nuna min farin cikin na dace zasu koma yi min dariya tare da Allah ya ƙara?Dan haka wannan yafi zancan yin girki a gobe.  Abinna   na iya shi zanyi, kuma  sun san   daga ina aka ɗakko ni. 

Jamila tace "Allah ya dafa miki, kuma zan zo goben in taya ki." Nace kefa nan zaki kwana kuma ba zaki shiga kicin ba. Ta zaro ido. "Rabani da faɗan su Umma, na dai dawo goben kamar yadda suka ce za a iya zuwa amma gaskiya bazan  kwana ba. Na yi alamun kuka, tace "Garama kar ki sa a ranki.
Haka dai  Su Fati da sauran  'yan  layinmu suka  buɗe  kofar suka  shigo  da sallama  duk zatona sun  tafi.  Jamila  tace "Na  zata  kun  wuce?" Sai  sukace  sai  an rako  ango  tukunna. 

 Bayan  sallar  Isha aka  kawo  abinci tuwon  shinkafa  da miyar  alayyaho  ta ɗau  kifi  da  nama,  sai  jalaf  ɗin  shinkafa ta ji  naman  kaji  ga lemuka  masu  sanyi. Nan  suka  hau ci.  Ni kam  duk  da  ina  jin yunwa  amma zan iya cin komai  ba, saboda far gaba  sai  dai ruwa na ɗauka  na sha.
Bayan  sun  gama Jamila  ta  ce  su Amina su  kai  kayan ita  kuma za ta gyara gurin,  sai  tsiya  suke min  wai  ba  su ga laifina  ba in banci ba anjima da kazata ta amarci  anjima  kar  in cika  ciki  yanzu. Ni dai  ban  kula  su ba, sai  fargaba  da  suka daɗa  jefani  ciki.

Takwas  da  rabi  ina gyara  fuskata  bayan nayi  salla,  sai  kiran wayata  ya shigo.  Cikin  faɗuwa  gaba na  sa  wayar  a  kunne ban iya ko sallama  ba. Yace "Baby"  a sanyaye nace  na'am.  Yace "Gamu nan shigowa yanzu ke da su waye?" Gaban ya sake faduwa naji kamar cikina ya karta.  Nace su Jamila  ne. Yace "Ok sai  ki  gyara  sosai  ki  rufe  jikinki nake nufi."  Nace to. Yana aje waya Maman Iman tana ƙwankwasa  ƙofa suka  buɗe  mata suka  gaisheta  kai tsaye   ta  shigo cikin ɗakin  ɗayar  mai min kwalliya  ce.  Tace Karamar  mu  babbar mu  ga  ango  nan zuwa  bari  a  gyara min  ke. 
Na  gaishe  su  cikin  kunya da  girmamawa.  Sannan nace  shima  yanzu  ya  kira wai zasu shigo.  Tace   Bari  in ƙara in  dakatar da  su.   Ta   dube  ni, ya naga duk jikin ki ya yi sanyi?  Na yi ɗan murmushi  nace ba komai.  Tace  "Ni dai sai  kinyi kyau."   Ta kirashi  ta dakatar da su.  Nan fa ta kuma gyare  min  fuska  da kwalliya, aka  turare min  gashi  da jiki,  ta ɗakko  lafaya  tana cewa   "Cire  a  layyace  min  ke  cikin wanna  lafayar."  Mai kwalliya tace  ina  kika sai  wanana  lafayar? Tace  kayan 'yan gayu ne  DEEJANGALA ENTERPRISE  kin san kayan su akwai kyau ga sauƙi,  kuma  abin birgewar  kin  ga wannan  lafayar  ta jikin  ta,  zai  wahala  ki  ganta  jikin  wata.

 Mai  kwalliya  tace don  Allah  zaki  bani number  ta.  Maman Iman  tace  zan  baki mana.  Ni  dai  ina  jin su na  ta labarinsu,  na ɗau  kyau  kamar  'yar tsana.  Maman  Iman tace  "Ki rufe min fuskar  ki  kar  abokai su  gane  Kinji  ko? Kya dai  gaishe  su ta cikin mayafin."  Nace  to.  Sukayi  sallama wayar  ta  tayi  ringin, sai  ta  ɗaga  tana cewa,  "Ku shigo ango mun. kammala" 
Su  Jamila  suka .shigo  suna buɗa  fuskata  suna leƙawa  suna  faɗin kyau  da  ƙamshi. Ni dai shiru  na  yi  domin fargaba  da  wani  irin tsoro   suke  gigita  ni.

Cikin haka  aka  ƙwanƙwasa  ƙofa suka  amsa  sannan Fati  ta  tafi  ta buɗe Sai  kurum  naji  ina faɗin  Hasbunallahu wa ni'imal wakil.  Suka zauna  falo  ina jiyo muryar  Yaya  yace "Jamila  kiranta." Ta shigo ta ce Yaya Baby ki fito. Na ce na shiga uku Jamila wallahi tsoro nike ji. 
 Hannu  ta  riƙe  min ta yi min  jagora  muka fita  domin  na  ƙi buɗe ido.  Tace  "Menene abin tsoro, na bita muka fita, sai naji  ta zaunar  da  ni a kujerar  kusa  da  shi, ya  kasance  har  ina jin  ƙamshin  turare sa.  Shi  kuma  ya kashe  ni  da ido duk da fuskata a rufe a mayafi amma ina kallonsa.

......
Abokansa  sun yi addu'o'insu   sannan suka yi nasiha  sannan suka haɗa da  tsokana  aje  min  kuɗi suka yi,  sannan  kuma suka  ba  ƙawaye  suma  wai  na  sayen  baki,  duk da  basu  ga  fuskar amarya  ba.  Yaya yace  "Alhaji  Shamsu ku  maida  yaran  nan don  Allah."  Alhaji Shamsu  yace  su  fito mu kai su. Da sauri na riƙe   hannu  Jamila jikina  yana  rawa nace  ke  k i tsaya  sai gobe.  Tace  "Yaya Baby  so  ki  ke  yi Abba  ya  kusan halaka  ni, da  duka kenan.'  Yaya  ce  koma  ki  zauna  kinji ai gobe zaku dawo ko Jamila? Na saka kuka  yace  "Jamila   ki tsaya to sai ki kwana." Ya yi maganar  cikin lallashi.  Tace Wallahi ta sani in har na kwana Abba zai min dukan tsiya, ita  tana nan lif a ɗakinta. Yace "To   Kiyi  haƙuri kibarta ta tafi. Nace to ka kira Abba ɗin ka faɗa masa.  Ya ɗakko wayar  ya kira amma tana kashe.  Na sakar mata hannu jikina a sanyaye,  na yi  baya na  zauna  akan kujera.  Suka  tafi  ya raka su  bakin  ƙofa suna wucewa   maida ƙofa   ya  rufe. 

 Yasa  hannu  ya  buɗe fuska. Tabarakallah Masha  Allah.  Ya furta cikin jin daɗi, ya  saka  yatsa  ya   ɗauke siraran hawayen  fuskata  ya tsugunna  a  gabana.  "Haba  Baby  ai kin gama  hawaye  insha Allahu  menene zai saki tashin hankali haka? Faɗa min  damuwar  ki  yanzu?" Cikin  rawar  murya nace  gida  zan  koma. Ya  zauna  "Me zaki yi acan?" Ya tambaye ni a gigice.  Nace ba komai  ni  dai  ina  jin tsoro  ne.  Cikin mamaki  yace  "Tsoro kuma?  To  tsoron wa?"  Na yi shiru. Ya ce "Ko dai  kin  ɓoye min  ne  dama  baki so na?"  Nan ma naƙi magana.  Ya miƙe cikin  damuwa.  Ni kuma na ci gaba da ɗan kukana. Yace "Kinga  bana  son wannan  kukan  tashi in  kai  ki  gida."  Nace Abba  zai  dake  ni ne. Sai naga ya yi 'yar dariya,  yace  "In har bazaki  je  ba  to gaskiya  ki yi shiru ki faɗa  min  abinda  ki ke  tsoro  kuma  ki faɗa  min  gaskiya  in dama  ba  so  na  ki ke yi ba."  Na rasa abin cewa sai  dabara  ta faɗo  min,  ai dama  ya yaudara ni, nace   Ka  ɓoye  min  gaskiyar ka,  kuma  ni bani  da  ra'ayin  auren mai  kuɗi  ina  tsoron wulaƙanci  bana son in zama bazawara ne. Sai  naga  ya yi  dariya,  sannan  ya miƙe.  "Zo muje. Ya kawo  hannu  zai kama  nawa,  cikin firgici naɗan  ja  baya, ya  kalle ni  har sai da naji wani  iri.  Yace "Muje"  nabi bayan shi dai dai lokacin da Juma  ta  nufo  sashen  mu  tace masa "Ga kaji amarcin inji Hajiya tace a kawo Uban ɗakina."  Yace  Je ki kai  tana  nan  ko ta  shiga  ciki?   Tace "Tana  nan  Azima tana mata tausar ƙafa Yace "Ta ƙafa.
Haka  kuwa  mun samu  Azima  ta  na  yi mata tausar. Ya rusuna  cikin girmamawa, nima  na yi  kamar  yadda  ya  yi. Yace Hajiya  an samu  wata ' yar damuwa  ne.  Ta kalli Azima  "Je ki kwanta."  Azima ta kllemu sannan  ta  fice. Hajiya  ta  zuba  mana ido  "Damuwa  kamar ta me?"   Ya ce game da  yarinyar nan ne  wai  sai  na  kaita  gida  yanzu,  tun da ta gane cewa  ni ɗan Ali Baita ne  ban faɗa mata  ko ni wanene ba,  ya kwashe  duk yadda mukayi tun kafin a ɗaura aure da nace talaka nan nake so ya faɗa mata.

 Hajiya tana gama ji tsaf, sannan  tace  "Ke yaya sunan naki ma?" Yace Rabi'a. Tace ɗago  kanki  ki  dube ni. Na kuma sunkuyar da  kai,  ta  ci  gaba  da  faɗin  "Ni ce mahaifiyar sa Aliyu Ali  Baita.  Ni ce Hajiya Zeena  wadda  dai ki ke ji,  shine  autana  a cikin 'yay'anmu  biyar da  muka  haifa  da Ubansu Alhaji Ali Baita,  ya  gaji  mahaifinsa  a  suna, ya  gaji  mahaifinsa  a kuɗi ina nufin dukiya,  ya gaji  mahaifinsa  a biyayya,  ya  gaji mahaifinsa  a soyayya.  shima bai taɓa neman wani abu na rasa ba,  abu ɗaya ya  kasa  samu shine mace ta gari ko ince miki soyayyar gaskiya shine dalilin  ɓoye miki asalinsa da ya yi kuma  da ran yin hakan kwalliya ta biya masa kuɗin sabulu."  Ta numfasa sannan ta ci gaba. "Kar  kiyi alaye  kice  wai  ke bakya  son  mai kuɗi, wannan labari ne domin  mai kuɗi  shine  abin  so, dalilin haka ne ya ɓoye miki cewa shi mai kuɗi ne domin ya samu soyayya ta gaskiya wanda  muke  sa ran cewa ya samu,  bai  kamata  ki shigo da wata  damuwa  kuma a  irin wannan  daren na f arko  mai  albarka da  tarihi  a  gurin  duk wata  ɗiya  mace,  ba." ta nuna ni da yarda  ke bari  in  faɗa  miki wani  abu  wanda  ban taɓa  faɗawa  surukai na ba face 'ya'yan da na haifa. Ta ƙara rage sautin  muryarta sannan ta nuna . Shatima  tashi ka  tafi, zan  sa  Juma  ta r ako  ta.  Ya  miƙe  tare da  faɗin  sai  da  safe Hajiya , tace "Kana jina,  karka  damu kuma  kabi  komai  a hankali  kar  ka  manta da  addu'a  acikin  ko a wane  irin  yanayi ka ksance."  Ya ɗan shafa  kai  tare  da faɗin i nsha  Allahu Hajiya.

Yana  bada  baya  tace,  "Ban yarda cewa  bakya  son ɗana  ba,  domin  ya cika  ta  ko  ina ɗa namiji.  Zanfi  yarda  in kince  kina  jin  tsoron daren  farko,  tabbas 'yarnan  daren  nan  na fargaba  ne  ga  duk wata  mace  wadda  ta alkinta  mutuncita ko  akasin  haka, wadda  bata  san namiji  ba, tana tsorata  ya  zata kasance,  a farkon al"amarin, haka kuma wadda ta  san  namiji a waje  tana  tsoron kar  fa angon  ya gane."  "Rabi'atu"  Na ɗago  na  dube ta. Sannan  na  sake sunkuyar  da  kai. Taci gaba  da  tambaya  ta. "Kin  kasa  cin binci yini yau? " Cikin raunanniyar  murya nace Wallahi ni ko yunwar ma bana ji. Tace da zaku fito gida me kikaji a zuciyar ki ? Na  sunkuyar  da  kai.Tace  "kar ki damu faɗa  min  ni  mace  ce,  'uwa  kuma  kaka.  sannan  ina son in tantance in har da gaske baki son ɗana bazan bari ya ɗora miki  idda ba  zan  sa ya sahale miki  yanzu kuma ya kai ki gidan iyayen ki. Sannan ki sani  ba a  min  karya a  gidan nan  ki amsa min tambayoyi na  gaskiya."  Nace  Ni ada ina son sa sosai amma yau  gaba  ɗaya  ji nayi   aure  ya fita a  raina,  ko  da muka  zo gidan nan zuwa  yanzu  sai  naji na  daina  son  shi,Ni tsoron sa ma nake ji gaba ɗaya.  don Allah Hajiya  ki ce ya maida ni gida.

Ta  saki murmushin mai  sauti,  ki  nutsu kar  ki  ruɗa  kanki, kin zo  wani  mataki  mai mahimmanci  a rayuwa  wato  daren farko. Ta matso  ta  kama hannu na  tace,
"Yata  bana  manta  irin wannan  daren saboda  kima  da martabarsa,  na ina faɗawa 'yayana   martabar wannan daren  domin na taɓa kasancewa a cikinsa,  da a ce ni  marubuciya ce  zan  rubuta in wallafa  babban  kundi  mai  shafi sama  da  dubu  ina  mai   bayyana  kima da  darajar  wannan daren.  Don  haka  ina mai  baki  shawara  kar  ki  bari vwannan daren  ya  tafi  a haka batare  da  kin  zama Hamshaƙiya  a  gurin mijinki  ba,  zama Hamshaƙiya  a  gurin miji  shine  ya ke  sa  ki  zama  Hamshaƙiya a  idon  duniya  har zuwa  kan  ahalinki. Ƙila  yanzu  duk bazaki  fahimci abinda  nake  son sanar da  ke  ba, sai nan gaba. 

Da  mata  za  su  san darajar su  game  da wannan  daren  da sun kasance  suna ririta  kansu tamkar dai  ƙwai  a  kan kanfa,  baza  su  yi guje  guje  ba,  bare wani  hawa  keke  ko bishiyoyin  kamar yadda  likitoci  suka faɗa.  To  har  bare  su biye  wa  wani azzalumin  namiji  ya rusa  musu  rayuwarsu  y a goge sumu  wannan  tarihin da  za  su  kafa  na daren  farko kafawa ta har abada.
....
Ta kama hannun ta riƙe shi a cikin na ta tace "Abinda  kawai  nake  so  da  ke  shine ki  cire  tsoro  kina  son  mijinki na tabbata da haka, sannan  ki  zama  mai juriya  a  duk  yanayin da  yazo  miki  a wannan  dare,  sannan duk  da  cewa  baƙon al'amari  ne  zai  riske ki,  ina  son  ki  bashi haɗin kai da  goyon baya  hakan zai  rage miki  shan wahalar  da ki  ke jin tsoro, sannan kar  ki  manta  da addu'a baki sani ba  ko  da  Allah  zai  baki rabo  a  yau.  Ina  fatan  kin  gane karatun  da  ba kowace  uwa  ke  iya zaunar da 'yar ta  ta koyar  da ita  shi ba  wannan karatun ina karantar da iya 'ya'yana ne amma yau na karantar da surukan kuma ina fata kin gane."  A hankali nace na gane.  Tace "Yawwa  akwai wani abin  kuma ina zuwa" Ta  kira  Juma  ta  zo da sauri  tace gani. Hajiya  ta ce,  'Kije  ki dafa  min  madarar shanun  nan  da  aka kawo  ɗazu  kofi  ɗaya ki  zuba  zuma  ki kawo  mata  yanzu." Juma ta ce to, ta juya da sauri .  Ni kam  ina cike  da  mamakin wannan al'amari bansan  yadda   zan fassara Hajiya ba, kuma ban iya gane  domin ni yi don ta taimake ni ko kuwa domin jin daɗi da nutsuwar ɗanta, koma don me ta yi dai na yaba mata har ga Allah, kuma ta ƙara girma da kima a ido na,ta sanar da ni wani ilmi wanda hankulan mutane  ba sa kaiwa gurin.  Sannan  na lura gidan ba'a  magana mai  ƙarfi   sam   sai kuma sai  kaga  duk  suna  ji.  Shamaki kusan  so  uku  in  ya zo  zance  da  nayi magana  zai  ce  in  ke yin  ƙasa da murya ba a  nesa  yake  ba.
Hajiya  ta  katse  min tunanin  da  cewa  "Kina  yin  al'ada  ne?" Na girgiza  kai  alamu  'a 'a,  ta ce  "Yawwa  in kin  in komai da zai faru tsakanin ɗa mijinki ya faru to kuma kar ki zama raki da ƙazanta, ki tashi ki gyara  jikinki  kar ki kwana  cikin  ƙazanta na san  dai   tunda da karatunki ba sai an koya muku wankan janaba ba, niyya ce kawa ta raba su da wanda ki ke yi a duk wata. Na sunkuyar da kai sannan kaɗa kai alamun haka ne. 

Juma   ta   kawo madarar   Hajiya  ta amsa  ta  miƙamin tare da faɗin  maza shanye yanzun nan zata  riƙe  miki  ciki kuma  zata  taimaka miki sosai   gurin saukar ni'ima  haka zai rage muku raɗaɗi ke da shi."
Na  kurɓa  na  ɓata rai. Tace "Maza shanye, ki ɗauke numfashin in  bakya ra'ayinsa kar ta tada miki zuciya." Haka  na  shanye  duka na aje kofin, tace "Yawwa  Allah ya bada sa'a.  Juma  zo ki  kai  ta  Allah  yi muku  albarka  dukan ku.
Hannuna Juma ta kama muka nufi ɗakina tace 'yarnan kin shigo da ƙafar dama, alamu suna nuna cewa Hajiya ta yarda  da  ke  ke kuma sai kiyi ƙoƙarin cin waɗansu  jarabawa da  zata  miki na tsawon  shekara  ɗaya in kin  tsallake  kin zama  matar gida, in kin  kasa  sai  ki  bi sauran  matan  mijinki ki  koma  gidanku koda  kuwa  kin  haihu ki dire  abinda  ki ka haifa.  Gabana ya  faɗi na maimaita kalmar Jarabawa a zuciyata. Ta dafa i lokacin da muka  iso  ƙofar  ɗaki na, naga har kin tsorata, zan baki satar  amsar jarabawa guda ɗaya,  ki zama  mai gaskiya  da  faɗin gaskiya  duk rintsi ko da  kin  aikata  ba dai-dai  ba,  ya kasance  ya kasance kin  faɗi  gaskiya. Tace To.

Zantukan   Hajiya   da na Juma sun yi matuƙar  tasiri  a zuciyata  har  ma  naji na  rage fargaba sannan  na  samu ƙwarin  gwiwar  miƙa wuya.  Sai dai kuma zancan Juma  ya zo min da sabon  firgici. Ta sa hannu  ta  ƙwankwasa  tare  da sallama.  Ya  bata  izni ta murɗa ta  buɗe  sannan  ta  koma baya  alamun  in shiga.  Yana  zaune  a kan  kujera  yana kallon  TV   ya  ke yi, ya  canza  kayan  shi zuwa  baƙar  Jallabiya mai  surfani  ruwa  zaiba, ya yi  kyau sosai.  Na  nufi  kusa da   shi  na  zauna, bazan  iya  fassara yanayinsa  ba,  amma nafi  zaton  ya ji haushi  ne.  Nace Yaya,  ya  dube  ni  "Na '"am  Baby in zo muje ne in kai ki gidan?"  Na sunkuyar  da  kai  ina wasa  da  gefen lafaya  ta,  ka  yi haƙuri  bazan  ƙara ba.  Ya  ɗora  ɗan yatsan  sa  a. kan leɓunana,  ki  daina bani  haƙuri.  Ya kama hannuna  "Tashi  muje ki  kici  abinci  zaki  ci ko?"  Na  ɗaga  kai alamun  e.   Na ɗaukar wa  kaina  alwashin bazan  masa  gardama  ba.  Ya kama  hannuwa na biyu  ya  damƙe  cikin nasa. Yace "Baby  Wato  shiyasa  duk Duniya  in  aka  cire Allah  da  ma'aiki  sai Hajiya  bana  iya  kai kuka  na ga kowa, ba wani aboki ko wani ɗan uwa, ni  ban taɓa zuwa mata da matsalata  bata  share min  hawaye  ba duk  abinda ya ta so min ya shige min duhu gabanta nike kai shi kuma sai ki ga komai ya zo min cikin sauƙi.

 Ina  son  ki  riƙe  ta a matsayi  mahaifiya kuma  kar  ki ɓoye mata  damuwar  ki ko a kai  na  ne,  sannan duk  rintsi .kar ki  koyi ƙarya  komai  nauyi gaskiya  to ki faɗa mata  koda  laifi  ki  ka yi  Ina  son  ki  Baby
 ina  son  mu  zauna na  har  abada."  Na ce Insha  Allahu  zan yi duk  yadda  ka  ke  so. Yace   "Amma  yanzu dai  kina  sona ko?" Na  ɗaga  kai,  ya miƙe tare  da  faɗin Muje muci abincin.

 Anjere  komai  kan wata  shimfiɗa  ta  fata  ga  abubuwan tada  kafaɗa a gefe, tsakiya  an  rubuta Amira  sai  aka  yi hoton  zuciya  sai  aka rubuta  Shamaki.   Ya buɗe  flas  ɗin  kaji tare  da  faɗin  "Al 'adar  gidanmu  tana shan  banban  da  ta wasu  ina fatan zaki jure,  maimakon  ki ga abokaina sun kawo kazar amarci  da gasashiyar  kaza  sai ki  ga  Hajiya  ta  ta aiko ko?"  Nace  Ni bansan  ma  yaya  ake yi ba.  Ya  yanko  tsoka  da  wuƙa  ya ce "Buɗe  baki."   Na sunkuyar  da kai sannan na ɗago na  karɓa.  Haka  dai mukaci  kaɗan  muka tashi,  ya  kama  hannu  na zuwa cikin ɗakin  baccina ya soma  warware  min lafayar  da  ke  naɗe a jikina  tare da  faɗin "Ki cire ta ki sha iska ko?"
Ya  jefata  kan  gado na  hankalin  sa  ya ɗauku  zuwa  gashin kaina,  ya  nutsa yatsun sa a ciki, ya ja zuwa ƙarshe gashi, na lumshe idanu ina jin wani yanayi mai cike da  biyu, shuƙi da fargaba. Yace "Wai dama  gashin  nan  da na  gani  jiya  a  gurin party  na  mu  ne  ba ciko  aka  yi ba?"  Kai na iya ɗagawa domin bana iya fassara yanayin yadda ya kamata.  Ya ce "Alhamdulillah  kin boye shi a hijabi  naji daɗin haka sosai  yau na ganshi abin ya birge ni  Baby ina son gashi da yawa. 
 Banyi  magana  ba. Ya  sake ni  "Ki cire wannan  rigar  ki  yi shirin  bacci  sai  ki same ni   a ɗakina."  Bansan ɗakin ba. Na faɗa cikin yanayin tausayi.  Ya shafi  kumatuna ki nemo  ɗakin mijinki." Na bishi da kallo ya fice.

Naje  gaban  madubi na  tsaya  bayan  na cire  rigar  jikina  na maida  doguwa  ta bacci.  A madubina ina iya  kallon  jikina domin  rigar  babu abinda  ta  ɓoye. Gaskiya  bani  da  wani  shef  na irin na mata,  ɗan  ƙuguna  dai  gashi  nan haɗe da baya,  haka ma ƙirjin  kamar  mai ƙirgan  dangi,  cikina kuwa sun haɗe da baya, sai naji ina fargaba r karma  ya kalli  surata  ya  yi daya  sanin  aurena. 

 A  haka  na zura hijabi na  ɗauki  wayata  na kulle  ɗakina  na fita neman  ɗakin  mijina kamar  yadda  ya ce.
Na  gane  ɗaya. ƙofar zata  maida  ka  falon Hajiya,  ɗaya  kuma  ta fita  zuwa  barandar gefena  kai  tsaye,  sai  kuma  ga  wasu  biyu. Na  tura  ɗayar  sai naga  ta  buɗe,  na leƙa  wani  ƙaton falone  na  alfarma shigen  na  Hajiya. 
 
Na shiga  sai  naga ƙofa  biyu .na  buɗe ɗayar  sai  naga  wani dogon  corridor ne, na bishi  sai  na  hangi ƙofofi  gudan biyu. Kafin  ƙofar  sai  naga Window  na  tsaya jikin  window  na  buɗe  labulayen  a hankali    ɗaki ne  ƙato mai ɗauke  da  gadajen yara  guda  biyar. Kowanne  da fitowar  sa  ta saka kaya  babba.  A kwance  yaran Shamaki ne suna bacci  cikin  kwanciyar hankali  can  gefe  ga mai  kula  da  su a nata gadon.  Na yi musu addu'a kamar yadda Abbanmu ke mana  in ya zo duba mu mun kwanta  bacci,  na tofa musu daga inda nike sai na juya.  Tsaye ƙyam yana  kallo na. Na ɗan daburce  kamar mara gaskiya, nace  ban iya gano ɗakin ba, Allah ya sa hakan ba wata al 'adar na saɓa ba. Ya kama  hannu  na, "Amma  kin  gano na yaranki ko?" Ya ƙara so ya ɗaga labulen ya kallesu,   tun da ki ka zo kin haɗu da su?" Nace 'a'a. Yace "Na faɗa musu cewa Momyn su tana zuwa, san nan wancan gadajen guda biyu na ƙannen su ne, zaki  haifa musu ko?" Na rufe fuska. Ya kama hannuna, "Muje  ko za'dace tun a daren yau.

Ɗakin sa ba tarkace gadone gashi nan kamar suffar ƙwai  kalar ruwan zaiba  madubi manne a  bango sai kuma tafkekiyar durowa ta shafe bango, can ga durowar takalma gata huluna kamar kasuwa, sai gefen gadon sa ga fitilar karatu da Alkur'ani a gefe, sai wani littafi Nobel.
Na ɗago na lalle shi. "Ɗakin ya yi miki ko kina son a canza wani abu?"  Cikin  jin  kunya na  sunkuyar  da kai ashe  yana  kallona ina  ƙarewa  ɗakin kallo.  "Kiyo alwala mu yi godiya  da addu'ar samu zuri'a ta gari."

 Banɗakin  ya  birge ni, na  zuba wa fuskata ido a ƙasan zuciya ta kuwa farga ne." 
Bayan mun idar yace "To Bismillah  ki  zo  ki kwanta  dan  nasan kin gaji zan ɗan matsa miki  jikinki  sai ki  samu  bacci ko? Gana ya faɗi.  Amma sai kalaman Hajiya suka dawo kunne na, ki zama mai juriya kuma ki bashi haɗin kai hakan zai sa komai ya zo miki da sauƙi."  Na miƙe na je gabansa ya kama ni ya zaunar a cinyar sa.

Da ace zan iya bada labarin abinda ya faru a lokacin da duk wata mace budurwa zata so ƙwarai ta kame mutuncin ta da kimarta har sai ta riski irin wannan ranar.
Cikin bacci naji ana shafa gashin kaina, na buɗe ido a hankali muna haɗa ido, na maida su da sauri na lumshe,  komai ke zuwa min tar abinda ya faru, gaskiya namiji mace ce raunisa, domin na tuna yadda mutumin nan  ya yi a jiya. Sai Muryar sa a cikin kunne na, ki tashi ni na tafi masallaci. A hankali nace to sai ka dawo. Sai da naji fitarsa sannan na tashi a gajiye na shiga banɗaki.  Har na idar da salla abubuwan da suka wakana tsakaninmu kawai nake gani.
 Na ɗaga bargo zan kwanta sai naga wasu guraren da suka ɗan ɓaci sai dai a canza. Na yi ɗan murmushi, sannan na sauke ajiyar zuciya, tun jiya nake cike da alfahari.
Naji shi shiru sai na fita zuwa ɗakina, na watsa wanka na saka doguwar riga baƙa na yafa mayafinta, sannan na nufi gaida Hajiya. Ban ganta a kan kujerar ta ba,sai naji magana ƙasa ƙasa a gefe, ina kallon gurin sai naga ashe sune tana kan sallaya yana gefe ya sunkuyar da kai, kamar mai ɗaukar darasu. Nima naje nayi irin sunkuyon sa a gefenta na fara gaida ita ta amsa tare da faɗin "Ya baƙunta?" Nace Alhamdulillahi. Na ɗan shafi  kallon inda ya ke, shima ni yake kallo. Nace Yaya ina kwana.Ya amsa tare da tambayar baƙunta. Hajiya tace tun a waccan ranar na faɗa miki cewa ki daina kiran sa da Yaya, kin san dalili? Na girgiza kai. Tace "Ba ku da wata alaƙa mai kama da hakan ta jini ko ta danga rere, don haka ki ce masa Aliyu, ko ki faɗa masa Shamaki, ko kuma ki faɗa masa suna irin naku na 'yan zamani, amma bana son inji Yaya ɗinnan." Nace to insha Allahu na dai na, dama sunan nasa ne bazan iya faɗa ba. "Jiya kin faɗa duka biyu." Na dube shi da sauri, muka haɗa ido na sunkuyar da kai, sannan na miƙe Hajiya zanje ciki. Tace  "To Allah ya shi albarka, kamar ƙarfe goma sai ki fito ku yi mana abincin jama 'a ta." Nace To.
....
Na  koma  na  rusuna kusa da Hajiya  nace a ƙalla kamar abincin mutum nawa za ayi? Ta zuba min ido.  "Me yasa  ki  ka  tambaya?" Gabana ya faɗin Allah dai ya sa yin hakan ba laifi bane.  Nace  dama dai na  tambaya ne domin kar a yi shi ya yi kaɗan ko kuma ya yi yawan da  zai  zama kamar almunbazaranci, ta kaɗa  kai  alamun ta gamsu,  "Kamar na mutum  hamsin  za a yi  zuwa  Saba'in. " Nace To. Ɗaki na koma  dan in jira shi  ya zo mu karya.  

Juma  ta shigo  da babban tire, jere da flas na shayi  da na abinci, ga  samiru. Na yi mata sannu ta amsa, tace  "Ki karya kummalon ki amarya ki maida hankali ga naman  da ke ciki waccan Samirar kece mace  ta farko da Hajiya ta sa ayi  wa  irin wannan  dahuwar a  cikin wancan takardar  mai kyalli  ga  gashasshen  nama  nan,  duk  matan  da  Alhaji Shamaki ya aura ke ce kaɗai bata buƙaci in je in ciro mata zanin gadon da ku ka kwana a kai ba. Saboda haka ina baki shawara ki yi ƙoƙarin  cinye jarabawa."   Nace  Na gode, amma don Allah zan iya tambaya? Kai ta ɗaga. Nace  wace irin jarabawace ki ke ta min magana tun jiya?  Juma ta yi ƙasa da murya tace "Jarabawar zaman gidan nan ce kuma shekara ɗaya ce,  zan sake tambaya ta ɗaga min hannu tare da faɗin ki bi a sannu." Nace To  me  rashin aiko ki cire zanin gado  ya ke nufi?  Tace "Kenan  ta  gane  ke kin  kawo  budurcin bata  buƙatar  ta ga shaida." A zuciya ta nace Hajiya dai ta matsa wa kanta a wannan fannin duk da na gamsu da bayanin ta.
Na sauke ajiyar zuciya,  nace, Da ku zamu yi aiki anjima? Ta ce "E dama zan tambaye ki ko mu rage aikin tun yanzu?" Nace Hajiya baza ta yi faɗa ba? Tace "A'a ai ita ba ruwan ta kece zaki kula da komai." Nace to kamar me zaku rage. Tace tafashen kaji in za a soya ne sai ki bamu umarni, da naman rago kuma akwai kifi ma. Nace to ku soya ɗin. Tace "Za ayi pepe ne ko kuwa?" Duk da ban iya ba sai na ce e har pepe ɗin ma kuyi, shima kifin  ku yi zan shigo  kamar goma. Tace  "To aike  'yarnan baki da girman kai amma sauran ko kallo bamu ishe su ba, sai dai ace wanke min wannan yanka min waccan sai sun gama Hajiya ta kasa ci.  In kuma har Hajiya  bata ci ba to kin faɗi jarabawar farko, daga ranar kun ƙulla. Basa tuna mune gidan mu muka san kanshi. Na yi ɗan murmushi na gode  Baba Juma. Da sauri tace "Allah ya yi miki albarka 'yarnan kin san darajar tsofaffi." 

Tana fita nace Yawwa kai Allah na gode maka da ka bani mafita, sannan wannan kam akwai ta da  magana, zanji abubuwa  da dama a gurin ta cikin hikima. Naci nama gasashe da yaji na sha shayi da wainar  ƙwai, ƙosai 
   da kunun gyaɗa kuwa ko kallon su ban yi ba domin ba baƙi na bane.

Amma na damu kasancewar bamu karya  tare da ango na ba,
har  tara  saura bai shigo ba, na ɗan kashin giɗa a gefen gado na kira wayar Umma,  kamar in shiga ta wayar in ganta, idanuna suka kawo ruwa lokacin da ta ɗauka, nace Umma ina kwana? Ta amsa muka gaisa, na tambaye ta Abba tace ya fita.  Nace zan kira shi,ta ce su Jamila za su zo anjima ko ina son wani abu?".Na ce tazo da su Jafar da Baba Habu. Umma tace "To dama suna ta mitar basu je ba." Nace to. Na kira Abba na gaida shi, yana ta min nasiha, hawaye na bin kumatuna. Muna yin sallama Shamaki ya na shigowa, ya tsaya yana kallo na. "Ke da wa kike waya naga kina kuka?"  Na miƙa mishi ya amsa ya ce A"bba ki ka kira." Ya zauna yana share min hawaye, "To menene abin kukan kuma?" Ya sakar min cakulkuli, na saki dariya tare da faɗawa kan gado. Yace da fatan kin karya dai ko?" Cikin  zolayar nace najira ka baka dawo ba, sai nace ƙila acan ka ke ƙari. Ga mamaki na sai naji yace kamar kin sani, bana iya karyawa da kowa sai da Hajiya, abinda zai baki mamaki ko ƙasar na bari to na bar karin safe har sai na dawo." Na ɓoye mamakina sannan nace abin birgewa ina son irin soyayyar nan tsakanin ɗa da mahaifi. 
Sai naga ya  saki baki ya zuba min ido gaba ya faɗi nace na faɗi ba dai-dai ba ko? sai ya sa hannu ya kuma janyo ni zuwa jikinsa yana faɗin Allah na gode Allah yarinyar nan liɗifi kamin da ka bani ita. Nace kamar ya ke nan fa? Yace A kan karin kummalon da nake yi tare da Hajiya a cikin matana akwai wadda tace wai in auri uwar tawa, dukkan su kamar irin wannan ranar ba wadda bata min ƙorafi ba.  wannan mummunar kalma tafi komai ɓata min rai har kuka na yi."  Nace bata kyauta ba. Yace ke kaɗai ce baki min ƙorafi ba kuma  ban gani ko a fuskarki ba, don Allah kar ki canza kinji?"  Na kwantar da kai ƙirjinsa kar ka canza min kaima. Yace insha Allahu.
Yace "Bari inje in shirya zan fita kasuwa." Na dube shi ba hutu?  Yace matane zasu cika gidan."  Nace haka ne, to abinci fa?  Ya kama kumatuna, "Za a kai min har kasuwa yau zanci jagwalgwalon Baby Allah ya sa Hajiya ta ci ina roƙon ki ki ƙure basirar ki, abinda baki gane ba ki tambayi Juma."  Nace to kuma zan baka mamaki.Ya miƙe zai tafi, nace Yay sai na  rufe baki na. Ya saki dariya bari Hajiya ta jiki garama kin yi saurin samo min suna ko kice Shamaki. Na matse kafaɗa bazan iya cewa ba. ."Amma jiya ki ka ce Shamaki Aliyu dan girman Allah! Na nufi gurin shi da gudu na ɓoye fuska ta a cikin shi ina faɗin don Allah ka dai na ɗazu wai har a gaban Hajiya kuma wai zaka faɗa?  Muje  in taya ka ka  shirya ka tafi. Yana dariya yana faɗin "Ok  kina korata neko? Muka nufi ɗakinsa,  naga an cire zanin gadon an yi shinfiɗa an gyara komai. Nace waya gyara ɗakin nan? Yace "Menene" na yi shiru, yace "Bakya son a gyara ne?" Na ɗaga kai alamun e. Yace"Bazaki iya gyaran ɗakin nan ba." Saboda me? Na tambaye shi tare da zuba mai ido. "Ɓangaren nan yana da girma za a kawo miki mai aikin da zata kula da naki sasan da kuma wasu buƙatunki."  Nace kar a kawo min, sannan kuma abar min gyaran nan gefen na ka a hannunna domin Umma da Abba sun faɗa min aikina ne in kula da kai da duk wani abu naka da ka aje a gidanka. Sun ce aljanna ta a nan zan nema amma kai kuma kana son ka hanani samun wannan damar. Na ƙarasa maganar cikin tura baki a yanayin shgwaɓa.  Ya aje rigar da ya cire zai shiga banɗaki,  ya kama hannuwana guda biyu. "Zanyi  ta addu'a ga su Umma ina gode musu da irin ginin da suka min  ta  tarbiyyar da suka miki, ni suka taimakawa da yarana da zaki haifa min ƙilama har da waɗanda ba ke ki ka haifa ba.  Allah ya sa jiyan nan mun samu Zeena."  Na rufe fuska ina faɗin shiga wanka kafin ka canza maganar kuma ni ce zan fito maka da kayan da zaka sa. yace  "Ni da kayan duk naki ne yadda  kika  dama  haka kowa zai sha,  ina  nufin duk yadda ki ka shirya ni haka kowa  zai lalle ni." 

Na buɗe durowarsa na tsaya kallon kaya, kaya iya kaya,  na yi ta buɗe ƙofofin ina kallon  ko wane ɓangare, ɓarin agoguna ne da gilasai na ido, abin dai ya cika ni da mamaki.  Na fidda masa wata shadda mai kalar sararin samaniya da malun-malun  na je duniya hulunansa  na fidda wadda zata dace,  har agogo da gilas na cire komai.
Yana shafa mai ina kallo yadda suma ta kwanta a sassan ƙirji sa, zuwa ƙwaurin sa, abin ya matuƙar birgeni ni. Ya kalle ni ta cikan madubi, "Zaki taimaka min a bayana?"  Na miƙe tare da faɗin sani kawai  zaka  yi  Ni nawa aikatawa  ne, na lakuci  mai  ina shafa masa  a baya, ya lumshe ido Baby tsigar jikina tana ta shi,  nace in bari ne? Ya ce "A 'a  kimin sosai."  Ya juyo ya rungume ni, "Baby komai na ki ya yi min." Na yi murmushi. Mu
Haka ya saka kayan na wanke  shi da turare,  na ɗaukar masa  jakarsa  mai ɗauke  da  laptop.  Na kai shi har bakin ƙofar da zai shiga falon Hajiya.  Yace "Yaya Baby a  iya nan?" Nace  Nice  Yaya kuma? Hajiya zata ga cewa daga zuwana har na rako ka  zai zama kamar na zaƙe ne.  Ya lakuci hancina tare da faɗin soyayyata mai wayo.
....
Da na dawo zan shige zan shige gurina sai naji kukan yara, sai na samu kaina  da nufar  gurin  su.  Rahin  ta yi musu  wanka  tana ta fama da su zata sa musu kaya amma Mubina  bata  son kayan  da aka ciro musu,  ita leshi za a sa mata, Anisa  kuma  ba wannan takalmin take wa kuka ba, sai an canza.  Meema  tana  kicin kicin saka nata kayan. na shiga  nace  me ya same su? Cikin  girmamawa Rahin ta ce     Rigima suke jin yi  Anty kinga ga kaya wai kowccen su  bata so."  Na ce to ki barsu kowa ta ɗauki wanda ta ke so mana ina ganin ai kamar ba matsala ko?  Rahin ta ja baya  tace "To ku zaɓa amma don Allah kar ku zubo kayan domin shirya su ba ƙaramin aiki bane durowa uku, aiki ne."  Nace kije kusa sai su nuna miki  sai ki ciro wa  kowaccen su yadda ba zai  ɓaci ba ko?  Ta ce "To "   Yara suka bini da kallo sannan suka kasa nuna wanda suke so.  Nace In zaɓo muku?  A tare suka ɗaga kai. 
Na dubi Rahin  anko ake yi musu kullum?. Tace "Wani lokacin suna sa daban daban."  Nace  Hajiya tafi son su sa kaya iri ɗaya? Tace "Ban taɓa jin Hajiya ta yi magana akan haka ba ."
Na kama hannun su suka nuna min duk abinda suke so, nace to muje ɗakina  sai in shirya ku a can. Da sauri suka yarda suka bini Rahin ta bini da kallo. nace ki gyara musu kayan kawai.

 A Kan gadona nace  su hau Meema tace "Hajiya ta hanamu tace gadonmu kawai zamu hau amma banda na manya." A raina nace tofa! Sai nace ai Hajiya bata nan kuma ni bazan faɗa mata ba. Sai suka kalli juna, Mubina ta zau a kan kafe ɗin gaban gado, Meema ta ce  "Hajiya ta faɗa mana in bata nan Allahnta yana nan, kuma zai ganar da ita inhar muka yi ba daidai ba. Na sauka kan Kafet ɗin batare da na sake  magana ba, nace bari a fara shirya Anisa ita ce 'yar ƙarama ko? Meema ta ɗaga kai, sannan tace  "Anty ke ɗin wacce ke ma nan gidan ki ke?"  Nace ni Mominku ce,  ba sunana Anty ba.  Mubina  da Anisa duk suka kalle ni ,  Mubina tace "Kema a nan gidan ki ke?" Nace e mana ga ɗakina ma. "Kece Momin da Dady yace zaki zo in anyi biki?"  Inji Meema. Nace la! ashe ya faɗa muku, to ni ce.  Anisa tace "To Momy anyi bikine?"  Nace anyi jiya yau  ma za ayi. Suka fara murna."  Na gama shirya su muna ta 'yar  hira  suna min tambayoyi na shirme ita biye musu domin ni  ina son  hira da yara  don  haka  naji sun shiga raina domin na lura suna da wayo. Na gama musu  fesa musu turare,   Meema ta kalli wayata "Momi in ɗauki wayar  ki?" Nace me zaki yi da ita?  Mubina  ta amshe da cewa "Akwai game a ciki?" Nace babu amma ku zo in ɗauke ku hoto mukayi hotuna ni da su.  Nace to sai ina?  Suka  ce  za suje gaida Hajiya ne. Nace to ai ni baku gaishe ni ba, suka ce Hajiya ake fara gaishewa sai Dadi shikenan sai mu gaisheki. Nace to haka ya yi daga nan su gaishe min  da Hajiya.  Suka  tafi  ina bin su da kallo.

Goma saura na saka hijabi na fita, na nufi gurin Hajiya na tsugunna na yi mata sannu da hutawa ta amsa, nace nazo gurin yin aiki. Ta nuna min ƙofa da hannu bi nan zaki samu su Juma a kicin.
Hajiya ta bi Baby da kallo  cikin wani  kallo na  nazari,   kamar kowace  amarya  dai haka take zuwa a nuna mata kuxin ƙarshe dai abinci ya ƙi ciyuwa,   ta taɓa baki bari dai mugani, domin ta lura yadda abubuwa ke faruwa a safiyar yau ana samun ɗan banbanci da wanda suka faru a  matan da  Shamaki ya aura, a safiyar farko  misali in ya  bar  gurinta  ya  nufi ɗakinsa  don  ya shirya  ya  tafi  kasuwa  ya  kan  ɗauki lokaci bai fito ba,  haka  ma  dai a wannan karon, ya ɓata fiye  da  awa  ɗaya  sai dai banbancin  da ta lura da shi shine fitowar wannan karon akwai banbanci da na sauran, a yanayin sa a fili  yana cike da  nishaɗi  da kamanin angwaye, sannan  kayan da ya saka ta tabbatar ba  zaɓin shi bane domin  tasan a guri ɗaya yake saka babbar riga shine in zashi wani taro. Tace Allah ya sa dai a dace. Ta miƙe domin yin sallar walha.

Ƙaton kicin na riska kuma na zamani ta window  kuma  na hango wani kicin ɗin na gargajiya inda wasu mata su uku suke ta aiki. Juma kuma  tana ɓarar magi, na yi mata sannu ta ce "Amarya kin fito?" Nace e, tace "Muje in nuna miki an gama suyar kaji, wannan ma magin fefe  ɗin  da za'a yi ne na ke barewa."  Nace Sannun da aiki, Mukaje na gani na yi musu sannu. Suka ce Me za a dafa?" Naja  Juma gefe nace me ki ke ganin Hajiya tafi so a taro?  Tace   "E to tunda kin tambaye ni zan faɗa miki, muna yi shinkafa jalaf, tuwo, da alala, waina sinasir funkasau  da sauran su, amma yanzu kin ga babu maganar waina ko sinasir, tuna da ba a tashi yin su ba yanzu ko ba gaskiya ba, sai dai a ƙara da wani abin."  Nace in akwai kayan ɗanwake za mu iya yinsa, da kuma dambu da funkason  ko kina ganin mutane ba za su so su ci waɗannan ba?
Tace "Yannan ki ke maganar ba za su so shi ba,ai yanzu babu abinda ke kwantai in dai abinci ne. Muna da ɓarjajiyar shi kafar dambu sai dai bata da yawa sosai, in kuma na kuskus za ayi to."  Cikin sauri nace A'a za a yi shi haka ai ko ɗanwake ba mai yawa sosai za ayi ba,  na tare maganar kuskus ne  domin ban taɓa yin na   kuskus ba. 
Tace 'To ki faɗi gaba ɗaya abinda muke buƙata wanda babu sai a kaiwa Hajiya list za ta aike ni in siya." Na ɗan yi shiru, sai dabara ta faɗo min nace tuwo da kayan shinkafar ki lissafa ki fidda wanda babu, ni kuma sai in lissafa miki na dambu da ɗanwake. Nayi haka ne dan su nafi iyawa. Haka dai muka tada lissafin tuwo za ayi miyar ganye da agushi  shinkafa soyayya sai alala da funkaso  dambu da ɗanwake. Haka dai aiki ya rincaɓe mana danma suna da hanzarin  kuma  komai an ɗora wasu akan  gas  ga  kuma murahu. Ina yi ina addu'a Allah ya fidda ni kunya ƙarfe ɗaya da rabi komai ya kammala sai tuwo da suke ɗauewa a leda Gida ko ina ya ɗauki kamshi. Gaskiya su Juma sun iya girki kuma sun taimaka min sosai.  Suka ce inje  tunda kwashe tuwo ne ya rage in sun gama  sai su kai inda aka jere komai. 

Hajiya tana salla a.  Falon ya soma cika da Jama'a yaranta duk sun iso da 'yayansu, na rusuna na gaida kowa sannan na nufi gefe na. Maman Nana tana cewa   yanzu Maman Iman ke cigiyar ki. Nace ina kicin ina take? Tace tana salla, na ce nima bari inyi sallar
Na shiga ɗaki zan  shiga wanka  sai naga wayarta a kan gado, sai  lokacin  na tuna da wata waya, na ɗauka dan in duba ko an kira ni.
Kiran Shamaki yafi goma  ga saƙo na fara duba saƙunan, magiya ya ke in naga kiran shi don Allah in kira.
Cikin rawar hannu na danna kiran shi tana shiga ya ɗaga. Baby lafiya? Nace lafiya Lau, ina kicin muna aiki ne,ban tafi da wayar ba.  Yace  "Ko ina ki ke Baby ki zama da wayarki a hannu, na manta zaki yi mana girki, kinji yadda hankali na ya tashi  ne kaɗan ya rage in taho gidan."  Nace da ka kira Hajiya zata faɗa maka cewa ina kicin. Yace "Taɓ to ya za'ayi in iya kiran Hajiya in tambaye ta ke, akwai buƙatar ki lura da abubuwan da basu kamata ba.  Ya ki ka san zata kalli abin?" Na yi shiru domin banga wata matsala game da hakan ba to kullum sai Hajiya ta yi abinda na sha mamaki. Yace  "Tunda kina lafiya shike nan, dama dai inji muryar ki ne, yau na zama cikin yawan tuno ki da miki addu'a.  Kin dasa wani abu a zuciyata iya jiya zuwa yau, dan Allah Baby kar ki canza ta min yaya. Kowa ya ganni a kasuwa sai ya yaba da kayan da ki ka zaɓa min kuma kin san abin mamaki na taɓa saka kayan amma banji wanda ya ce na yi kyau ba sai yau, har waɗanda ba su san na yi aure ba da sun ganni sai suce kamar ango." Cikin mamakin irin zuba zance da Yaya ke yi nace naji daɗi sosai da na saka a farin ciki, insha Allahu bazan taɓa canzawa ba, yin hakan fa dai-dai ya ke da juyawa aljanna baya. Yace me ki ke yi yanzu? Nace wanka zanyi inyi salla sai na shirya fita filin taron. Sai kawai naji subba ta ratsa kunne na ta cikin waya,ta bi sassan jikina wanda haka ya tilasta min sulalewa na zauna a kan gadon tare da kumshe ido. Na ɗago waya na kalla baya sautin ya  katse layin .
Cikin sanyin jiki na shiga wanka. Bayan nayi salla yau ma dai kwalliya ce aka caɗa min na ci leshi ina ta ƙamshi su  Jamila sunzo da su Umman Amina har da maƙotanmu da yawa abu mamaki,dangin Abba ma sunzo. Wani ƙaton fili ne a gidan an shirya shi kamar tantin larabawa. An zuba kujeru a gaban kujerun na alfarma Hajiya tare da wasu manyan Hajiyoyi ƙawayenta suna zaune a kai kusan su goma dukkan su kowa tana ji da kanta.
Sai layi na biyu 'yayansu ne. Sannan sauran mutane da abokan arziƙi a sauran kujerun wanda teburi ke tsakiya. Kamar yadda Maman Umar ta shigo ɗakina muna zaune, tace matar waliyina Umma su  Zuhra ita ce ta riƙo ni har gaban su Hajiya. Haka aka yi, ina durƙusa  na gaishe  su,   suka amsa cinkin isa da ƙasaita. Sannan Na duƙusa na gaida yayun mijina,  aka kaini wata kujera da aka tanadar min. Wata malam ta tashi ta fara gabatar da nasiha game da zaman aure, biyayya ga miji, bin uwar miji, bin dangin miji  tsafta iya girki da sauran su. Sai dai banji inda ta faɗi yadda ya kamata uwar miji ta mutunta matar ɗanta ba,dangin miji su girmama matar ɗan uwansu ba,haka banji ta yi magana game da hakkin mace akan miji ba,amma tayi magana sosai  akan haƙƙin miji akan matarsa. A zuciya ta nace ko ina dai yanzu mutane suna kare abincin su ne suna yin abinda suka san shine fitar su.
Bayan an gama MC ta sanar cewa yanzu lokacin cin abinci ne wanda amarya ta dafa kuma zata fara gabatarwa a gaban Hajiya, amma kafin haka sai ta ɗan ɗana dukkan abincin da ta dafa, sannan za a kai ga  Hajiya da Aminanta. Yin hakan ba wai ana zargi ba ne al'adace. 
Gabana ya faɗi na tashi na nufi gurin da aka jere kayan abincin kowa ya kallona,  na zaci su Juma zasu zo su taimaka min amma sai na ga kawai kowa kallona yake yi. Na ɗauki tire na jera plate huɗu suka cika shi na zuba shinkafa nasa tuwo a ɗaya na saka dambu a ɗaya sai kuma na sa Alala a ɗaya, na kuma jera huɗu ɗaya mai zurfi sa matsami na tsamo ɗanwake na zuba a mai zurfin.  Sai na zuba kaji da kifi da naman rago. Colsow kuwa shima madubi daban sai na zuma a karamin plate na sa cokali  na ɗiba na sa a baki ina ci, sai naji an kwashi tafi. Duk a ruɗe nake,  na  ɗauki tiren na  soma kaiwa ina jerewa a teburin gaban su Hajiya. Sai da na cika teburin komai na zuba musu, lemuka dai dama na ga anjere su da ruwa a kan kowane tebur. 
Na koma na ci gaba da zubawa, anan ne Juma suka zo  suna miƙawa teburin su Maman Umar zuwa na sauran jama'a. 'Yan unguwarmu da yake a ko ina sai an nuna halin, nan suka fara zuwa suna cewa Baby a bamu. Juma ce ta kore su, ta ce kowa ya koma mazaunin shi zai samu. Bayan an gama da manya sai Mc Ta sanar cewa Amarya ta koma nata mazaunin yanzu masu rabon za su zo su raba. Wata mata tare da 'yan mata suka shigo suka soma rabon abincin  ni kam Idanuna  da hankalina suna kan teburin su Hajiya  har zuwa lokacin  da mutane suka fara cin abinci ta irin su ba'a fara ba, sannan yanayin kallon da wasu aminan ta suke min ya sa jikina yin sanyi, a zuciya ta kuwa addu'a nake Allah ya fiddani.
Kusan    kusan mutum uku  suka fara cin abincin  sannan  lura d Hajiya i ta fara  ci, sai dai wani abin  ban iya gane ko  ya ta ji abincin  yadda  take  komai cikin ƙasaita.

Masu hotuna da bidiyo ana ta ɗauka gaskiya ni tsarin ya yi min, wata zuciyar tace tunda kin tsallake Hajiya ta ci kyace abin ya birge ki mana. Haka dai aka ci aka sha sannan aka gama. Aka kai wa Hajiya abin magana zata yi jawabin godiya amma kafin haka  sai ƙawarta Hajiya Zulaiha ta amsa ta isar da saƙon Hajiya game da abincin da amarya ta ciyar da su, tace "Zan yi ɗan bayani kaɗan kafin Hajiya ta yi godiya,  gaskiya amarya   girki ba laifi amma a ƙara gyara hannu sosai, ta ɗan taɓa baki,  ya yi daɗi sai dai ɗan gyara guda biyu dazan  miki, na farko ɗanwake mai da yaji ne sai kika bamu da miya. Na biyu kin mana ɗan zubi a dambu sai ki ƙara sakin hannu kaɗan saboda rowa bata da wani amfani kuma bata  cikin sunnar gidan nan. Na sunkuyar da kai, ina mamaki amma duk da haka ni ce  da godiya tunda ƙorafin ya tsaya a haka,,Hajiya ta ci abinci Allah ya soni ni.
Hajiya ta amshi abin magana tayi godiya ga kowa tare da fatan duk za su koma gidajen su lafiya.Sannan ta sa albarka tare min fatan zama jarumtar mace musamman gurin yi wa miji biyayya. Aka abin maganar wai  ince wani abu bani  wai nima in yi godiya. Gabana yana faɗuwa na amsa.  Nace  Mun gode  Allah  ya maida kowa gida lafiya, kuma insha Allahu zan yi amfani duk shawarwarin da aka bani zan kiyaye. Haka taro ya tashi kowa na san Barka. Ana tashi aka kira la'asar. Hajiya ta kirani inyi sallama da baƙinta. A lokaci ne wannan mai cewa ina da rowar same ta tana cewa "Hajiya Zeena duk matan da ke Kano amma Shamaki ya rasa wadda zai ɗauka sai wannan cokokuwar ko cikin 'ya 'yanmu ya kasa zuwa ya duba. Na kalli  Hajiya  lokacin da takecewa
 "Bar ɗan yau da  abinda ya ke so  Hajiya Zaliha.  Wani mugun so ya ke yiwa yarinyar nan ba domin na samu tabbacin ba asiri suka yi masa ba da a haka zan kalli abin.  Gaggawa fa ya yi aka je aka nemo masa auren ta. Ni kuma kinsan matsala ta, ina son  ɗana  da yawa  kuma ya rayu akan samun duk abinda ya ke so, in ba ɗana abinda ya ke so matsawar yin hakan ba  saɓon Allah bane." Nace su    sauka gida lafiya na juya raina ba daɗi, na soma jin takaicin kushe min halitta da ake yi. Gefena tanƙam da 'yan uwa da 'yan unguwa sai kallo na suke suna min murna. Na zauna bakin gado Jamila ta zo ta ce "Abinci ya yi daɗi  Yaya Baby kuma ke ki ka dafa?"  Na ce e mana. Wayata ta soma ringin ta miƙo min. Na amsa Mijina ne Hajiya ta hana ni faɗa masa Yaya To bansan wane suna zan saka masa ba. Na ɗaga, yace " Yaya Baby gaske ne  ke kika dafa abincin nan?"  Cikin shagwaɓa  na ce  wai don Allah nice Yaya? Yace "Ina son yadda su Jamila suke faɗa ne."  Abicin  bai yi daɗi bane ko?  Na tambaye shi. Yace "Inji wa, ai in faɗa miki abincin Hajiya ne kaɗai ya fi naki daɗi."  Na yi murmushi a zuciya ta nace ai ita Hajiya komai nata ya fi na kowa. "Sannu soyayyata ,kin yi ƙoƙari sosai.
.....
Da na dawo zan shige zan shige gurina sai naji kukan yara, sai na samu kaina  da nufar  gurin  su.  Rahin  ta yi musu  wanka  tana ta fama da su zata sa musu kaya amma Mubina  bata  son kayan  da aka ciro musu,  ita leshi za a sa mata, Anisa  kuma  ba wannan takalmin take wa kuka ba, sai an canza.  Meema  tana  kicin kicin saka nata kayan. na shiga  nace  me ya same su? Cikin  girmamawa Rahin ta ce     Rigima suke jin yi  Anty kinga ga kaya wai kowccen su  bata so."  Na ce to ki barsu kowa ta ɗauki wanda ta ke so mana ina ganin ai kamar ba matsala ko?  Rahin ta ja baya  tace "To ku zaɓa amma don Allah kar ku zubo kayan domin shirya su ba ƙaramin aiki bane durowa uku, aiki ne."  Nace kije kusa sai su nuna miki  sai ki ciro wa  kowaccen su yadda ba zai  ɓaci ba ko?  Ta ce "To "   Yara suka bini da kallo sannan suka kasa nuna wanda suke so.  Nace In zaɓo muku?  A tare suka ɗaga kai. 
Na dubi Rahin  anko ake yi musu kullum?. Tace "Wani lokacin suna sa daban daban."  Nace  Hajiya tafi son su sa kaya iri ɗaya? Tace "Ban taɓa jin Hajiya ta yi magana akan haka ba ."
Na kama hannun su suka nuna min duk abinda suke so, nace to muje ɗakina  sai in shirya ku a can. Da sauri suka yarda suka bini Rahin ta bini da kallo. nace ki gyara musu kayan kawai.

 A Kan gadona nace  su hau Meema tace "Hajiya ta hanamu tace gadonmu kawai zamu hau amma banda na manya." A raina nace tofa! Sai nace ai Hajiya bata nan kuma ni bazan faɗa mata ba. Sai suka kalli juna, Mubina ta zau a kan kafe ɗin gaban gado, Meema ta ce  "Hajiya ta faɗa mana in bata nan Allahnta yana nan, kuma zai ganar da ita inhar muka yi ba daidai ba. Na sauka kan Kafet ɗin batare da na sake  magana ba, nace bari a fara shirya Anisa ita ce 'yar ƙarama ko? Meema ta ɗaga kai, sannan tace  "Anty ke ɗin wacce ke ma nan gidan ki ke?"  Nace ni Mominku ce,  ba sunana Anty ba.  Mubina  da Anisa duk suka kalle ni ,  Mubina tace "Kema a nan gidan ki ke?" Nace e mana ga ɗakina ma. "Kece Momin da Dady yace zaki zo in anyi biki?"  Inji Meema. Nace la! ashe ya faɗa muku, to ni ce.  Anisa tace "To Momy anyi bikine?"  Nace anyi jiya yau  ma za ayi. Suka fara murna."  Na gama shirya su muna ta 'yar  hira  suna min tambayoyi na shirme ita biye musu domin ni  ina son  hira da yara  don  haka  naji sun shiga raina domin na lura suna da wayo. Na gama musu  fesa musu turare,   Meema ta kalli wayata "Momi in ɗauki wayar  ki?" Nace me zaki yi da ita?  Mubina  ta amshe da cewa "Akwai game a ciki?" Nace babu amma ku zo in ɗauke ku hoto mukayi hotuna ni da su.  Nace to sai ina?  Suka  ce  za suje gaida Hajiya ne. Nace to ai ni baku gaishe ni ba, suka ce Hajiya ake fara gaishewa sai Dadi shikenan sai mu gaisheki. Nace to haka ya yi daga nan su gaishe min  da Hajiya.  Suka  tafi  ina bin su da kallo.

Goma saura na saka hijabi na fita, na nufi gurin Hajiya na tsugunna na yi mata sannu da hutawa ta amsa, nace nazo gurin yin aiki. Ta nuna min ƙofa da hannu bi nan zaki samu su Juma a kicin.
Hajiya ta bi Baby da kallo  cikin wani  kallo na  nazari,   kamar kowace  amarya  dai haka take zuwa a nuna mata kuxin ƙarshe dai abinci ya ƙi ciyuwa,   ta taɓa baki bari dai mugani, domin ta lura yadda abubuwa ke faruwa a safiyar yau ana samun ɗan banbanci da wanda suka faru a  matan da  Shamaki ya aura, a safiyar farko  misali in ya  bar  gurinta  ya  nufi ɗakinsa  don  ya shirya  ya  tafi  kasuwa  ya  kan  ɗauki lokaci bai fito ba,  haka  ma  dai a wannan karon, ya ɓata fiye  da  awa  ɗaya  sai dai banbancin  da ta lura da shi shine fitowar wannan karon akwai banbanci da na sauran, a yanayin sa a fili  yana cike da  nishaɗi  da kamanin angwaye, sannan  kayan da ya saka ta tabbatar ba  zaɓin shi bane domin  tasan a guri ɗaya yake saka babbar riga shine in zashi wani taro. Tace Allah ya sa dai a dace. Ta miƙe domin yin sallar walha.

Ƙaton kicin na riska kuma na zamani ta window  kuma  na hango wani kicin ɗin na gargajiya inda wasu mata su uku suke ta aiki. Juma kuma  tana ɓarar magi, na yi mata sannu ta ce "Amarya kin fito?" Nace e, tace "Muje in nuna miki an gama suyar kaji, wannan ma magin fefe  ɗin  da za'a yi ne na ke barewa."  Nace Sannun da aiki, Mukaje na gani na yi musu sannu. Suka ce Me za a dafa?" Naja  Juma gefe nace me ki ke ganin Hajiya tafi so a taro?  Tace   "E to tunda kin tambaye ni zan faɗa miki, muna yi shinkafa jalaf, tuwo, da alala, waina sinasir funkasau  da sauran su, amma yanzu kin ga babu maganar waina ko sinasir, tuna da ba a tashi yin su ba yanzu ko ba gaskiya ba, sai dai a ƙara da wani abin."  Nace in akwai kayan ɗanwake za mu iya yinsa, da kuma dambu da funkason  ko kina ganin mutane ba za su so su ci waɗannan ba?
Tace "Yannan ki ke maganar ba za su so shi ba,ai yanzu babu abinda ke kwantai in dai abinci ne. Muna da ɓarjajiyar shi kafar dambu sai dai bata da yawa sosai, in kuma na kuskus za ayi to."  Cikin sauri nace A'a za a yi shi haka ai ko ɗanwake ba mai yawa sosai za ayi ba,  na tare maganar kuskus ne  domin ban taɓa yin na   kuskus ba. 
Tace 'To ki faɗi gaba ɗaya abinda muke buƙata wanda babu sai a kaiwa Hajiya list za ta aike ni in siya." Na ɗan yi shiru, sai dabara ta faɗo min nace tuwo da kayan shinkafar ki lissafa ki fidda wanda babu, ni kuma sai in lissafa miki na dambu da ɗanwake. Nayi haka ne dan su nafi iyawa. Haka dai muka tada lissafin tuwo za ayi miyar ganye da agushi  shinkafa soyayya sai alala da funkaso  dambu da ɗanwake. Haka dai aiki ya rincaɓe mana danma suna da hanzarin  kuma  komai an ɗora wasu akan  gas  ga  kuma murahu. Ina yi ina addu'a Allah ya fidda ni kunya ƙarfe ɗaya da rabi komai ya kammala sai tuwo da suke ɗauewa a leda Gida ko ina ya ɗauki kamshi. Gaskiya su Juma sun iya girki kuma sun taimaka min sosai.  Suka ce inje  tunda kwashe tuwo ne ya rage in sun gama  sai su kai inda aka jere komai. 

Hajiya tana salla a.  Falon ya soma cika da Jama'a yaranta duk sun iso da 'yayansu, na rusuna na gaida kowa sannan na nufi gefe na. Maman Nana tana cewa   yanzu Maman Iman ke cigiyar ki. Nace ina kicin ina take? Tace tana salla, na ce nima bari inyi sallar
Na shiga ɗaki zan  shiga wanka  sai naga wayarta a kan gado, sai  lokacin  na tuna da wata waya, na ɗauka dan in duba ko an kira ni.
Kiran Shamaki yafi goma  ga saƙo na fara duba saƙunan, magiya ya ke in naga kiran shi don Allah in kira.
Cikin rawar hannu na danna kiran shi tana shiga ya ɗaga. Baby lafiya? Nace lafiya Lau, ina kicin muna aiki ne,ban tafi da wayar ba.  Yace  "Ko ina ki ke Baby ki zama da wayarki a hannu, na manta zaki yi mana girki, kinji yadda hankali na ya tashi  ne kaɗan ya rage in taho gidan."  Nace da ka kira Hajiya zata faɗa maka cewa ina kicin. Yace "Taɓ to ya za'ayi in iya kiran Hajiya in tambaye ta ke, akwai buƙatar ki lura da abubuwan da basu kamata ba.  Ya ki ka san zata kalli abin?" Na yi shiru domin banga wata matsala game da hakan ba to kullum sai Hajiya ta yi abinda na sha mamaki. Yace  "Tunda kina lafiya shike nan, dama dai inji muryar ki ne, yau na zama cikin yawan tuno ki da miki addu'a.  Kin dasa wani abu a zuciyata iya jiya zuwa yau, dan Allah Baby kar ki canza ta min yaya. Kowa ya ganni a kasuwa sai ya yaba da kayan da ki ka zaɓa min kuma kin san abin mamaki na taɓa saka kayan amma banji wanda ya ce na yi kyau ba sai yau, har waɗanda ba su san na yi aure ba da sun ganni sai suce kamar ango." Cikin mamakin irin zuba zance da Yaya ke yi nace naji daɗi sosai da na saka a farin ciki, insha Allahu bazan taɓa canzawa ba, yin hakan fa dai-dai ya ke da juyawa aljanna baya. Yace me ki ke yi yanzu? Nace wanka zanyi inyi salla sai na shirya fita filin taron. Sai kawai naji subba ta ratsa kunne na ta cikin waya,ta bi sassan jikina wanda haka ya tilasta min sulalewa na zauna a kan gadon tare da kumshe ido. Na ɗago waya na kalla baya sautin ya  katse layin .
Cikin sanyin jiki na shiga wanka. Bayan nayi salla yau ma dai kwalliya ce aka caɗa min na ci leshi ina ta ƙamshi su  Jamila sunzo da su Umman Amina har da maƙotanmu da yawa abu mamaki,dangin Abba ma sunzo. Wani ƙaton fili ne a gidan an shirya shi kamar tantin larabawa. An zuba kujeru a gaban kujerun na alfarma Hajiya tare da wasu manyan Hajiyoyi ƙawayenta suna zaune a kai kusan su goma dukkan su kowa tana ji da kanta.
Sai layi na biyu 'yayansu ne. Sannan sauran mutane da abokan arziƙi a sauran kujerun wanda teburi ke tsakiya. Kamar yadda Maman Umar ta shigo ɗakina muna zaune, tace matar waliyina Umma su  Zuhra ita ce ta riƙo ni har gaban su Hajiya. Haka aka yi, ina durƙusa  na gaishe  su,   suka amsa cinkin isa da ƙasaita. Sannan Na duƙusa na gaida yayun mijina,  aka kaini wata kujera da aka tanadar min. Wata malam ta tashi ta fara gabatar da nasiha game da zaman aure, biyayya ga miji, bin uwar miji, bin dangin miji  tsafta iya girki da sauran su. Sai dai banji inda ta faɗi yadda ya kamata uwar miji ta mutunta matar ɗanta ba,dangin miji su girmama matar ɗan uwansu ba,haka banji ta yi magana game da hakkin mace akan miji ba,amma tayi magana sosai  akan haƙƙin miji akan matarsa. A zuciya ta nace ko ina dai yanzu mutane suna kare abincin su ne suna yin abinda suka san shine fitar su.
Bayan an gama MC ta sanar cewa yanzu lokacin cin abinci ne wanda amarya ta dafa kuma zata fara gabatarwa a gaban Hajiya, amma kafin haka sai ta ɗan ɗana dukkan abincin da ta dafa, sannan za a kai ga  Hajiya da Aminanta. Yin hakan ba wai ana zargi ba ne al'adace. 
Gabana ya faɗi na tashi na nufi gurin da aka jere kayan abincin kowa ya kallona,  na zaci su Juma zasu zo su taimaka min amma sai na ga kawai kowa kallona yake yi. Na ɗauki tire na jera plate huɗu suka cika shi na zuba shinkafa nasa tuwo a ɗaya na saka dambu a ɗaya sai kuma na sa Alala a ɗaya, na kuma jera huɗu ɗaya mai zurfi sa matsami na tsamo ɗanwake na zuba a mai zurfin.  Sai na zuba kaji da kifi da naman rago. Colsow kuwa shima madubi daban sai na zuma a karamin plate na sa cokali  na ɗiba na sa a baki ina ci, sai naji an kwashi tafi. Duk a ruɗe nake,  na  ɗauki tiren na  soma kaiwa ina jerewa a teburin gaban su Hajiya. Sai da na cika teburin komai na zuba musu, lemuka dai dama na ga anjere su da ruwa a kan kowane tebur. 
Na koma na ci gaba da zubawa, anan ne Juma suka zo  suna miƙawa teburin su Maman Umar zuwa na sauran jama'a. 'Yan unguwarmu da yake a ko ina sai an nuna halin, nan suka fara zuwa suna cewa Baby a bamu. Juma ce ta kore su, ta ce kowa ya koma mazaunin shi zai samu. Bayan an gama da manya sai Mc Ta sanar cewa Amarya ta koma nata mazaunin yanzu masu rabon za su zo su raba. Wata mata tare da 'yan mata suka shigo suka soma rabon abincin  ni kam Idanuna  da hankalina suna kan teburin su Hajiya  har zuwa lokacin  da mutane suka fara cin abinci ta irin su ba'a fara ba, sannan yanayin kallon da wasu aminan ta suke min ya sa jikina yin sanyi, a zuciya ta kuwa addu'a nake Allah ya fiddani.
Kusan    kusan mutum uku  suka fara cin abincin  sannan  lura d Hajiya i ta fara  ci, sai dai wani abin  ban iya gane ko  ya ta ji abincin  yadda  take  komai cikin ƙasaita.

Masu hotuna da bidiyo ana ta ɗauka gaskiya ni tsarin ya yi min, wata zuciyar tace tunda kin tsallake Hajiya ta ci kyace abin ya birge ki mana. Haka dai aka ci aka sha sannan aka gama. Aka kai wa Hajiya abin magana zata yi jawabin godiya amma kafin haka  sai ƙawarta Hajiya Zulaiha ta amsa ta isar da saƙon Hajiya game da abincin da amarya ta ciyar da su, tace "Zan yi ɗan bayani kaɗan kafin Hajiya ta yi godiya,  gaskiya amarya   girki ba laifi amma a ƙara gyara hannu sosai, ta ɗan taɓa baki,  ya yi daɗi sai dai ɗan gyara guda biyu dazan  miki, na farko ɗanwake mai da yaji ne sai kika bamu da miya. Na biyu kin mana ɗan zubi a dambu sai ki ƙara sakin hannu kaɗan saboda rowa bata da wani amfani kuma bata  cikin sunnar gidan nan. Na sunkuyar da kai, ina mamaki amma duk da haka ni ce  da godiya tunda ƙorafin ya tsaya a haka,,Hajiya ta ci abinci Allah ya soni ni.
Hajiya ta amshi abin magana tayi godiya ga kowa tare da fatan duk za su koma gidajen su lafiya.Sannan ta sa albarka tare min fatan zama jarumtar mace musamman gurin yi wa miji biyayya. Aka abin maganar wai  ince wani abu bani  wai nima in yi godiya. Gabana yana faɗuwa na amsa.  Nace  Mun gode  Allah  ya maida kowa gida lafiya, kuma insha Allahu zan yi amfani duk shawarwarin da aka bani zan kiyaye. Haka taro ya tashi kowa na san Barka. Ana tashi aka kira la'asar. Hajiya ta kirani inyi sallama da baƙinta. A lokaci ne wannan mai cewa ina da rowar same ta tana cewa "Hajiya Zeena duk matan da ke Kano amma Shamaki ya rasa wadda zai ɗauka sai wannan cokokuwar ko cikin 'ya 'yanmu ya kasa zuwa ya duba. Na kalli  Hajiya  lokacin da takecewa
 "Bar ɗan yau da  abinda ya ke so  Hajiya Zaliha.  Wani mugun so ya ke yiwa yarinyar nan ba domin na samu tabbacin ba asiri suka yi masa ba da a haka zan kalli abin.  Gaggawa fa ya yi aka je aka nemo masa auren ta. Ni kuma kinsan matsala ta, ina son  ɗana  da yawa  kuma ya rayu akan samun duk abinda ya ke so, in ba ɗana abinda ya ke so matsawar yin hakan ba  saɓon Allah bane." Nace su    sauka gida lafiya na juya raina ba daɗi, na soma jin takaicin kushe min halitta da ake yi. Gefena tanƙam da 'yan uwa da 'yan unguwa sai kallo na suke suna min murna. Na zauna bakin gado Jamila ta zo ta ce "Abinci ya yi daɗi  Yaya Baby kuma ke ki ka dafa?"  Na ce e mana. Wayata ta soma ringin ta miƙo min. Na amsa Mijina ne Hajiya ta hana ni faɗa masa Yaya To bansan wane suna zan saka masa ba. Na ɗaga, yace " Yaya Baby gaske ne  ke kika dafa abincin nan?"  Cikin shagwaɓa  na ce  wai don Allah nice Yaya? Yace "Ina son yadda su Jamila suke faɗa ne."  Abicin  bai yi daɗi bane ko?  Na tambaye shi. Yace "Inji wa, ai in faɗa miki abincin Hajiya ne kaɗai ya fi naki daɗi."  Na yi murmushi a zuciya ta nace ai ita Hajiya komai nata ya fi na kowa. "Sannu soyayyata ,kin yi ƙoƙari sosai.
.....
Yace "Yawwa Baby amma  Hajiya  ta ci abincin kuwa?"  Nace ta ci  mana  har ƙawayenta  duk  sunci.  Ya ce to Alhamdulillah!  Allah ya yi  miki  albarka  me  ki ke  so  in  zo miki  da  shi?"  Na yi ƙasa  da  murya  kai kawai  nake  son  ka dawo  lafiya  bana  son komai.  

Sai  kurum  na ji sumba  a kunne na tare da faɗin ina sonki da yawa  zan  faɗa miki   wani  abu amma don  Allah  kar  hakan ya  sa  ki  canza  min." Nace ka faɗa min Allah bazan taɓa canzawa ba.  Yace "Baby idan yadda nake ji a game da ke shine soyayya, to a baya ba soyayya na yi ba, duk bugun numfashi sai na tuno ki,na samu kaina da hirar ki da kowa harma da waɗanda ba su kamata inyi hirar da su ba. Don Allah Baby kina jin makamancin abinda nake ji?"

Na sauke ajiyar zuciya, zanfi son in faɗa maka idona yana kallon na ka, in ka dawo wannan hirar za muyi. Ya kuma sumbatar wayar ba tare da ya kuma cewa komai ba ya katse wayar.
Na  zurawa  wayar  ido  ina  farin  ciki.
Zuwa   biyar   duk  aka watse  sai  su  Jamila suka  ƙara  gyara  min ko  ina  fes  ita  da Amina  na  ɗauki kuɗin  da  abokansa  suka   bani  na  ba Jamila nace  ta  kaiwa Umma  duka  dubu Ashirin ne.  Tace  "Ki aje  goma  a hannun  ki a kai  mata  goma saboda  ko  za  kiyi baƙi  zaki  iya  ba  su kuɗin  mota."  Nace to haka ne.  Na  basu turare  da  janbaki  daga  cikin  kayan lefena  ita  da  Amina, su  Jafar  ma. turare na basu  suka min sallama  suka  tafi.

Na  yi  wanka  nayi sallar  magariba  na saka  wani  farin  leshi mai  ratsin  gwal  na sha  turaruka  ina  jiran mijina.  Sai  dai har  nayi sallar  Isha'i aka  kawo  min abincin  dare  amma babu  labarin  angona na  ɗan  dai ci farfesun  kajin  da farar  shinkafa  kaɗan domin  naji  yunwa,  da rana  ban  iya  cin abinci  ba.  Na sake gyara  fuskata  na zuba  ɗaurin  ɗan kwali na zauna ina kallon TV, na aje turare  a gefe na da zummar  in ya ƙwanƙwasa ƙofa infeshe  jikina  da shi kafin in buɗe.

Can cikin bacci naji bugun ƙofa Lokacin ina  mafarki  ina gida gamu  tare da su Umma.  Na tashi firgigit ɗankwalina ya faɗi  na  ganni  a ɗaki na  naje  na  buɗe ƙofa  shine  tsaye  ga jakarsa   a  rataye.  Na zuga  hamma  sannan nace  masa   sai yanzu ka dawo sannu da zuwa, Na miƙa hannu zan amshi jakar hannunsa  Yace  a a barta  zomuje  ɗakina." Nace bari in yi shirin kwanciya. Yace 'a 'a  muje  haka." Na  juya  na  ɗakko ɗankwalina  ya  kulle ƙofar  da  makulli. Da ƙyar na ke tafiya na gaji liƙis saboda aikin da muka sha  ɗazu kuma ni ina da wata ɗabi'a in na fara bacci aka tashe ni raina ɓaci ya ke ga ciwon kai. A Ɗakin nashi na kalli agogon  bango  ɗaya da minti biyu. Na zauna bakin gado ya shiga banɗaki, a zuciya ta nace haka zai ta zama a gurin Hajiya Kullum har irin wannan lokacin?  Taɓ da sake na furta a zuciyata. Na kwanta a kan gadon inajin futowarsa  ya yi wanka ya gama feshe feshen turaren sa, na yi laf ni a dole bacci ya kwashe ni.Ya zo ya shafa gefen kumatuna ya na faɗin "Baby." Na sake jan bargo . Ya min magana a kunne wai Baby ki tashi ki saka kayan  bacci.  Sai  na yi kamar zan tashi sai in kuma ɓingirewa, ina jin sa yace Baby kinsha gajiyar aiki ne bari dai in haƙura nima  yau. Ya jani jikinsa,. hardai , baccin gaske ya ɗauke ni.

Yauma  kamar  jiya  zai  tafi  masallaci  ya tashe  ni,  haka  nan shiru  bai  shigo  ba  bisa dukkan alamu yauma sai zai tafi kasuwa, to kenan bani da wani lokaci da zamu zauna da  mijina  muyi  hira wannan babban ƙalubale ne a tare da ni ya zama dole in nemo wa kaina mafita, sannan ya kamata in kula sosai  gurin nemo mafita kar in nemo wadda zata fiddani daga gida. Yau ya kamata in fara bugar cikin Juma domin  insan ina nasa gaba a gidan.

 Na gyara ko ina a sashen sa sannan na dawo na gyara nawa, na karya na yi wanka sannan  naje gaida Hajiya. tace "Ya baƙunta?" Nace Hajiya ai na zama 'yar gida.  Ta "'A 'a  har yanzu ke baƙuwa ce tunda baki gano lokacin da  ya kamata ki gaisa da mutanen gida ba sai rana ta hudo ki ke iya fitowa Ina fatan dai ba sai yanzu shima Ubangiji aka gaida shi  ba?" Na matsa  kusa  da  ita na sunkuyar da kai ina ɗan murmushi, ba yanzun bane, tunda zai fita ya tashe ni, nan ɗinne dai Allah bai sa na zo akan lokaci ba, ina neman afuwa akan hakan. Ta ɗan taɓa baki  tace "Ko kusa ba kiyi laifi ba gidan  aurenki ne nan dole ki huta in sautin ki ka zaɓa." Na sunkuyar da kai Nace, akwai abinda za ayi muku ne? Tace a a babu komai,.kije ki sallami mijinki mana."  Na sunkuyar da kai ina zaton  yana shirya wa ne domin tafiya kasuwa. Tace "In ya gama ai dole zaku yi sallama ko?'"  Na miƙe tare da faɗin To Hajiya.
Ina sane na yi musu haka sai da ya shiga na zo gaisheta   dole nima in nemi mafita ta akan wannan lamarin, amma ina da buƙatar sanin wasu abubuwa.

Zan tashi sai ga su Meema cikin shirin makaranta. Suka durƙusa har 'yar Anisa suka gaida Hajiya. Nace kun gama shirya wa. Suka kalle ni sai suka ce Hajiya ina Dady?.Tace "Yana ciki kuje da sauri ku gaida shi karfa ku jima ku dawo yanzu ku tafi." 
Azima ta shigo itama cikin kayan makaranta ta gaida Hajiya sannan ta nufi ciki kenan zata gaida mijina. Na miƙe tare da faɗin to bari inje. Hajiya ta ce Allah ya yi albarka. Ina shiga falonsa na samu yaran suna ta wasa Azima ta ƙwanƙwasa ƙofar ɗakinsa. Na dube ta sai naji wani kishin ta ya kamani, nace Ke ɗan jira mana ta tsaya. Nace zauna bari ya fito. Tace "Za muyi latti." Yadda ta yi maganar  ya nuna itama akwai alamun kishin. Nace  bari ya fito yanzu.
 Ya gama shiri tsaf cikin farar shadda, ya ce "Yau ba a zo an bani kaya ba."  Nace naje gaida Hajiya ne. Ya janyo ni jikin sa,  "Jiya kinyi bacci kin barni nasan gajiya ce." Nace na gaji sosai, kuma inna yi bacci aka tashe ni dama ciwon kai nake yi ,jiya Allah  ya  taimake ni kaina  baiyi ciwo ba da ka tashe ni, ko da yake  na koma baccin da wuri. Yace "To saboda me?" Nace ban sani ba, amma ƙila domin bana yin baccin rana ne. Yace "To kinci bashin na jiya yau za'a maida min. Na zaro ido bashin me?  yace "Zan faɗa miki inna dawo," Nace yara fa na jiranka a falo. Da sauri ya fito yana faɗin  "Za su lattti."  Azima ta gaida shi ya amsa  tare da tambayar ya yaga fuskarta  haka ba walwala.  Tace ba komai. Ya ɗauki yaran duk ya sunbace su ya musu addu'a suka rugo gurina "Momy ina kwana?" Na amsa na yi musu addu'a nima.  Azima ta gaishe ni na amsa sannan suka fita. Ya kalle ni "Momy yara." Nace na am Dadyn yara. Muka koma ciki muna dariya.  Ya zauna bakin gado  yana min wani kallo, "Zan tafi  kasuwa ina ƙishirwa."   Na yi kamar ban gane ba sai nace, Bari a ɗebo maka ruwa mana. Ya  ɗauki  jakarshi  na amsa. Yana faɗin "Ba wannan ba, nace  To wanne?  Ya lakuci kumatuna  "Zaki sanshi inna dawo." Muka fito har ƙofar falon Hajiya na miƙa masa ya ƙi amsa ya shige falon  Hajiya ya rusuna  ya cire hula ta dafa kanshi tana yi masa addu'a. Ya miƙe na saci kallon Hajiya cikin ɗari ɗari na ce mishi ga jakar.  Ita ma ni take kallo, yace "Kin fasa rakani motar ne?"
 Na kalli Hajiya da sauri, ta ɗaga kai alamun inje,sai na bishi. A falon kusa da waje ya tsaya yace "Da bazaki rako ni ba  tsoron me ki ke ji?" Nace inajin nauyin Hajiya ne. Yace Hajiya zataji daɗi taga kina kula da ni yana cikin abinda  take dubawa a cikin jarabawarta." Na sunkuyar  da kai. Dama kaima kasan Hajiya tana jarabawa? Ya sunkuya ya sunbaci leɓunana, yace  "Ki koma daga nan bana son masu aiki su lalle ki, ki zama tare da wayarki zan kira ki."
Nace Allah ya tsare ya bada sa'a. Na dawo na durƙusa gaban Hajiya Nace za 'a yi miki wani abu ne? Jin shiru yasa na ɗago na dubeta, ita ma ni take kallo. Na buɗe baki zan yi magana ta ɗora yatsanta akan leɓenta da sauri alamun inyi shiru. Sannan cikin isa ta ce, "Haka ku ke magana kamar kuna yin magana da maƙota? Haka ki ke yi wa ɗana magana? da irin wannan sautin ku ke hira lokacin da ya ke zuwa zance?  Na yi shiru ina kallon ta. Ta girgiza kai sannan ta ci gaba da faɗin akwai buƙatar ki sake sabon tsari game da  irin wannan hayaniyar da ki ke tsammanin cewa magana ki ke yi." Na kaɗa kai alamun naji, domin ina tsoron kar inyi magana in sake yin sauti mai ƙaran da tace.  Tace "Tashi ki je kuma ba ina nufin ki kama baki ki min gum in anyi magana ki kaɗa kai kamar ƙadangaruwa ba." Da leɓuna na amsa ban bari sun fitar da sauti ba. nace To.
Na zauna a bakin gadona na yi shiru ina tunani wajibi ne in koyi yadda suke magana domin in samawa kai na sauƙi, amma ta yaya?   Wa zai koya min yadda suke magana?   Amma kuwa anya ba nau'in wulaƙanci a lamarin Hajiya, shi so ɗaya ya min magana tun yana zuwa zance,kuma daga lokacin na rage sautin muryata in muna magana da shi. Sannan su Juma da yaran  ai duk na yi magana da su  amma banji wanda ya ce komai game da sauti na ba.  Na tuna yadda Hajiya ta wani toshe kunne kamar na kunna mata lasifiƙa, kuma ita ma munsha yin  magana da ita kafin yau. To ko yau ɗin na ɗaga murya ne? Na tambayi kai. Koma menene na sha alwashin yadda na shigo gidannan matsawar ba da mijina na samu matsala ba,zan jure komai da komai in samu zama hamshaƙiya kamar yadda ta faɗa.
Na yi gyaran murya na soma gwada yadda zan yi magana a gidan da kowa a gidan.

 Shamaki  a  kasuwa  duk  wani  kaikawo  da wata ganawa da manyan kwastomomin su da ya ke yi sai amaryarsa tana zuciyar sa Allah Allah  Allah yake ya ɗan samu dama ya kira ta ya ji muryarta kuma ya tabbatar ta na cikin ƙoshin lafiya.

Ina tsaka da gwaji .kiransa ya shigo, a zuciya ta nace Yawwa bari in gwada da shi, na ɗaga na amsa da muryata can ƙasa. Da sauri naji ya ce,      "Baby  me ya faru? Ba lafiya ne?"  Nace  a a mekaji? Yace "Muryar ki wata iri."  Nace ina koyon yadda zan ke yin magana da ku ne?
🖊️🖊️🖊
️Ya ce "Kamar yaya  kenan? Nace ashe ina ta magana da ƙarfi maimakon ka faɗa min  sai ka ci gaba da sauraron   a haka sai da Hajiya ta nusar da ni a yau, don Allah ka yi haƙuri, kuma daga yau na saukar da muryata ni ma. Nayi ya yi shiru, can ya ce. "Karki takura kanki zuwa yanzu ni na saba da maganar ki." Ya canza maganar da faɗin "Fatan ki na cikin  ƙoshin lafiya."
 Nace lafiya lau ya kasuwa? Allah ya taimaka. Yace "Ameen. 

To yauma rana ta uku haka na fuska sai ƙarfe shabiyu ya shigo, ni kuma na yi kwanciya ta na kulle ɗaki, banji bugun sa ba sam.  Ban farka ba sai kiran sallar asuba, da na farka na ganni a ɗakina take naji fargaba, ko yaya wannan bawan Allahn  zai ɗauki bin oho. Cikin sauri na ɗakko wayata na  duba bai kira ni ba, na shiga banɗaki na yi alwala na fito naji ana ƙwanƙwasa min ƙofa. Da sauri naje na buɗe, shine a tsaye zashi massalaci yace  " Ashe kin tashi ma toshi kenan na tafi masallaci." Babu wata alama ta damuwa  data nuna a fuskar sa. Nace to, dama ka yi ta kirana ne baccin ne mai nauyi banji ba. Ya yi murmushi "Kada ki damu,  ban kira wayarki ba ma,saboda zata tashe ki bacci kuma kinga kanki zai yi ciwo yanzu kije ki yi salla nima kada in makara.
Na idar da salla na zauna kan sallaya ina tunanin ta ina zan ɓullowa wannan al'amari. Yanzu ma nasan sai zai tafi kasuwa zai shigo ya shirya.
Na ɗakko ƙur'ani na zauna ina ta karatu har ƙarfe bakwai, na tashi da sake wani salon dabarar na shiga na fesa wanka na gyara fuska ta na zuba kwalliya na saka Atamfa doguwar riga na ɗaura ɗankwani bayan na saki gashina a kafaɗa. Na fesa turaruka mayafi na yafa kamar mai zuwa unguwa na nufi gaida Hajiya. Suna zaune kamar kullum suna zantuka ƙasa-ƙasa. 
Nayi sallama can ƙasan maƙogwaro  suka amsa na durƙusa na gaida Hajiya ta amsa fuska a sake, sannan na juya na gaida shi ya amsa yana ta kallona, na ɗan zauna jim,sai na dubi Hajiya zan iya zuwa in taya su Juma aiki?  Duk suka Kalle ni, ya kalli Hajiya da sauri. Tace "Menene dalilin ki na so shiga kuxin?" Na ƙasa ƙasa da murya, dama dai ina son in koyi wasu abubuwanne  waɗanda ban taɓa ya ba. Tace "To sai ki rubuto min abinda baki iya ɗinba kinga sai in sa a koya miki." 
Na koma gefe na zauna  ina kallon su,sai satar kallona ya  ke yi da mun haɗa ido sai ya faki idon Hajiya  ja ɗaga min gira.  Can Hajiya tace. "Kinga tashi jeki iciki kin raba mana hankali muna magana. Na yi mata sallama cikin ladabi sannan na tafi.
Ina ta kai kawo a cikin ɗaki ina neman shawarar da zan yanke. Hajiya bazata yarda in zauna kusa da su ba kuma bazata bari in raɓi su Juma ba,ga mijina munyi nesa dole dai in samawa kaina farin ciki na nufi gefen sa ma jiya Rahin da yara ana shirin makaranta,na zarce gurinsu. Ta taga na ke kallon yadda suke shirin, sai na shiga na ƙara gyara musu. Mubina tace "Momy saboda ke momy ce shine ki ke saka mana kayanmu?" Nace e mana ai ita Momy ta son taga yaranta sunyi kyau sosai sun fi kowane yara. Meema tace Zainab ƙawata tace su Momynsu ta ke yi musu Homework  mu kuma sai dai Anty lesson take mana. Nace wacece kuma Anty Lesson Rahin ta ce wadda ke zuwa gida tana ƙara musu karatu. Nace au, to ina  kuma Azima ta ke? Rahin ta nuna min ɗayan dakin da hannu ta ce ita ga ɗakinta can.
Na tashi na nufi ɗakin tana zaune bakin gadon ta tana saka safa, ɗakine sosai irin na mace da komai a ciki.  Ta bini da kallo nima dai ita nike kallo zancan gaskiya kuma yarinyar tana da kyau sosai. Nace Azima baki zo ɗakina ba Ni gashi na zo naki, ko bakya son mu saba ne? Taɗan taɓa baki. "Ni bana  da ra'ayin sabawa da kowa sai Hajiya kawai."  Nace haka ne. Ni kuma nafi sabawa da Shamaki. Ta kalleni da sauri sai kuma ta sunkuyar da kai ta ci gaba da abinda take yi. Nace bari in tafi,in kin dawo zaki zo ɗakina? Tagirgiza kai tare da furta 'a'a.


Na tafi ina mamakin 'yar ƙaramar yarinya ta iya kishi haka. Ɗakinsa na koma na shiga gyarawa  har na gama bai zo ba, na fito  Juma ta dawo daga kai min abinci nace a kawo turaren gefena tace to, har zan tafi sai nace bari injirata domin inyi amfani da damar in  ji wani abu a gurin Juma.
Ta kawo turare, ta ake zata tafi, nace ni ko Baba Juma  dan Allah ina da tambaya, sai naga ta juya da sauri tamkar bata jini ba. Na cika da mamaki na kama hanya na yi ɗakina. Kaina gaba ɗaya ya kulle,sai naji an ƙwaƙwasa ƙofa, ina buɗewa sai naga Juma da turaren gefena tace ai 'yannan na jiki ɗazu kiyi hankali ba ko ina ake magana a gidan nan ba domin cike yake da kyamarori. Na zaro ido tace zan samu wani dalili da zan shigo ɗakin baccin ki a ciki ne ba a saka kyamara. Bata jira jin me zance ba ta wuce.
Na koma na zauna daɓas akan kujera, ina tunanin wace irin kyamara, a zuciyarsa nace ƙila irin ta gidan Ya Umar Soja wadda ya sawa Asmy a littafin da na taɓa karantawa na fuska biyu. Ashe dai akwai shi a gaske kenan.  To in  Yaya Umar Faruk ya saka wa Asmy  kyamara domin ya ga abinda take yi  in baya nan ko tsoron karya na ƙarta kawo masa namiji gida su kuma nan gidan saboda me suka saka?  Dole akwai buƙatar in shiga taitayina sosai, tunda shi kanshi da yake iƙrarin sona bai sanar da ni cewa in kula akwai kyamara ba.

Laf na yi a cikin ɗaki a saman gadona, hatta karin na kasa yi, can naji an buɗe ƙofar falona an shigo. Nasan shine domin naji ƙamahinsa. Na tashi zaune yace "Wai har an yaye ni ne?" Nace kamar yaya? Yace baza a zaɓa min kayan ba? Nace  to ai kai nake jira, ga mamakina sai yace "To ba sai a ciro a ajiye min ba tunda an gyara min ɗakin." Na miƙe to muje in baka. Ya kamoni zuwa jikinsa, yace "Baby sai inga kamar kina guduna ne, jiya ki ka ƙi zuwa ɗakin mijin ki." Nace  Barci ne ya kwashe ni. Ya ɗago fuskata ya haɗa tsinin hancinmu yace "Ba sai kije can ki yi bacci ba?" Na kumshe ido nace yau zan yi haka.

A ɗakinsa duk da nayi wanka sai da muka sake yi tare domin sai da ya ja dalilin haka, gaskiya na yarda da son da yake min domin ya nuna min zallar hakan sannan ya iya tafiyar da mace cikin sati ɗaya na amarci bani da bakin magana. Damuwata shine ƙaranci lokacin da muke yi da shi. Duk dare sai nayi bacci yake shigowa, ba bu haduwar asbashi, sai da safe  kurum muke soyayyar da bata fi ta minti talaatin ko arba'in ba. Ba hira sam, Lokaci dai da zamu zauna mu yi hira babu shi, ko ya fita kasuwa sai dai in masa text na miƙa gaisuwa amma fa in na jiraci amsa to ni ce  zanji haushi, ɗan lokacin da ya kan samu ya kira ni ma ba kullum ba.
Ranar da na cika kwana goma sai na tashi da mura da zai fita ya sanar da Hajiya. Tace assha  sai an kira likita ne ko kokuwa dai akai mata magani?Yace  Ina ganin kawai akai mata magani tunda ta yi aiki ma. Hajiya tace Allah ya sawaƙa. 
Ina kwance akan gado naji sallamar Juma nace ta shigo ciki, ta kawo min magani muta tace  "Hajiya tace ayi miji sannu." Nace  ina amsawa. Tace to tace ayi miki sannu in kinji ba wani sauƙi sai a kira likita. Nace ba komai. 
Tace kwanaki kin ce zaki tambaye ni wani abu."  Nace  e ta ce "To ga shawara duk wani bayani da za ki so ji in kin kwantar da hankalinki zaki same shi, amma in kin fi son ki tambaye ni to kina iya tambaya amma zance ka iya tasowa in faɗawa Hajiya cewa kin tambaye ni abu kaza, bansanta ba amma hakan ka iya shafar jarabawarki. Ta ƙara matsawa kusa ba a banza ki ka ga na kwashe shekaru a gidannan ba, 'yar amanar gidance dan na yaba da halinki ba shine zai sa in zaɓe ki in buɗe musu  sirri ba. Na ɗan taɓaki ne domin ku lura da zaman gidan ba wai domin ni da ke mu zama munafukan Hajiya ba." Tuni  na yi mutuwar zaune, amma sai na dake nace, Allah sarki  Baba Juma waccan ranar dama zan tambaye ki ne ko zan iya zuwa kicin inke tayaku aiki saboda in koyi wanda ban iya ba, to kuma na riga ma na tambayi Hajiya tace in rubuta abinda zan koya sai ta sa a koya min. Juma ta ce "Allah Sarki to ai Hajiya baza ta yarda ki shiga kicin ba, domin  Hajiya bata yarda ɗanta ya ci abincin wata matarsa ba.  Amfanin ki ɗaya ki biya wa ɗanta buƙata ki haifa masa 'ya'ya. Na danne tsoron da ya taso min nace, to ita matar aure ai bata da yadda zata yi sai abinda mijinta yace. Juma ta juya ta ce ashe dai kin gano." Na bi bayanta da kallo  a fili nace akwai aiki.
.....
Na koma na kwanta ina tunani, kullum in na kalli sauƙi ta nan sai ya zama tsuri, na tabbatar wa kai na Juma  tana sanar da ni ne cewar bata da sirri sam. Ga gida cike da na'urorin ɗaukar hoto. Yawata ta soma ruri, na duba lambar Umma ce, na ɗaga Jamila ce, cikin rawar murya ta ce Yaya Baby Umma ba lafiya gamu zamu tafi asibiti haihuwa ce tun  jiya jini ne ya ɓalle mata da sauri na diro daga gado ina faɗin wane Asibitin ne gani nan zuwa. Tace Murtala zamuje. Da gudu na ja hijabi na saka na sa takalmi har na fita daga falo sai wata zuciyar ta tambaye ni da cewa,kin tambayi mijinki? Na ciri wayar a jaka na yita kiran wayarsa amma bai ɗaga ba. Na nufi gurin Hajiya na tsugunna a gaban ta idanuna sun ciko da hawaye. Tace "Jikin ne?" Nace a a ko maganin ban kai ga sha  ba, aka kira  Ni daga gida Ummanmu za akai asibiti jini ya ɓalle mata. Tace Ya Salam! To yanzu ya akayi? Nace zanje ne. Tace kin faɗawa mijinki? Na dubeta bai ɗauki wayata  ba. Tace to kiyi  haƙuri ki koma har sai kin samu izni daga gare shi. Na sake rusunawa nace Hajiya ko ku zaku kirashi wallahi bata cikin hayyacita. Hajiya tace "Samu nutsuwa mana  Rabi'atu, ki koma  ɗakinki ki jira mijinki ya dawo ko ya ɗaga wayarki, ko kinje baki da wani taimako da zaki iya yi mata bayan addu'a ki koma ciki ki yi mata.
Na miƙe a hankali hawaye suna tsiyaya daga idanuna, na nufi ciki a hankali kamar kazar da ƙwai ya fashe mata na nufi sashe na.
Ina shiga na cire  hijabi kaina nayi jifa dashi na na zube nan a ƙasa ina rera sabon kuka tare da kiran dukkan layukan  Shamaki amma babu wanda ya ɗaga. Na kira wayar Umma itama Jamilan bata ɗaga ba. Na kira ta Abba shima sai a kira na uku ya ɗauka, cikin kuka nace Abba ta haihu? Yace "Kash waya faɗa miki  ba na hana kowa ya sanar da ke ba!"  Nace Abba saboda me?  Yazun ma saboda baya nan ne shiyasa  ban taho ba,amma ya jikin nata? Yace  "To a ci gaba da addu'a sun dai shiga da ita ciki  har yanzu ba su fito sun ce mana komai ba, sai faɗa suke wai anbarta a gida ta galabaita. Su  kuma kowa yasan cewa  in ba kuɗi baza su taɓa taɓa mara lafiya ina ta buga bugar neman kuɗinne bansamu na kirki ba gara a gurinta an samu dubu tara."
Nace Abba ka turo Jamila ina da dubu goma ta kawo maka su. Yace  "Ina ki ka samu karfa kice zaki taɓa kuɗin mijinki." Nace nawa ne abokan sa suka bani Jamilan ma tasan ina da kuɗin tunda agaban su ne aka bani.
Yace  "To zan turo ta yanzu daga nan Asibitin Murtala sannan karki sake ki fito ba tare da sanin mijinki  ba." na. Cikin kuka nace to Abba.
Muna aje waya na ɗora sabon kuka ina addu'a. Kamar minti arba'in sai wata wayar tarho da ke maƙale jiki bangon ɗakina kusa da gado ta shiga tsuwa, ni har  na tsorata zan fita da gudu na jiyo tsuwa  a ɗakin bacci tunda ban taɓa ji ba.  Na leƙa na kalli inda nake  jin ƙarar sai naga ashe gurin wayar ne, naje na ciro na saka a kunne, muryar Hajiya  naji tana cewa "Kece ki ke da baƙuwa a gate? Nace e ni ce ƙanwata ce Jamila. Tace koma waye ba ƙanwarki ba, kamata ya yi ki sanar a faɗawa mutanen da ke gate in ba haka ba baza su barta ta shigo ba.
Cikin dasashiyar muryar da na sha kuka nace  zan kiyaye gaba insha Allahu Hajiya tace  shike nan.   Jamila tana shigowa muka rungume juna muka ɗora sabon kuka,kunsan minti uku sannan na lallasheta na ɗakko kuɗin na bata, nace su da waye a asibitin tace Umman Amina ce da Umman su Zuhra, sai Abba.

Na rakota  zuwa    falon Hajiya ta yi wa Hajiya sallama  Hajiya tace  "Har zata wuce to kin bata ruwa ta sha kuwa?" Nace  na shafa'a sauri take daga asibiti ta ke. Jamila na fita zan juya Hajiya tace  "To me tazo yi kenan haka?" Nace saƙo na bata. Tace  "Amma banga komai a hannun ta ba?"  Har zan ɓoye sai na tuna da maganar Juma da ta Shamaki,  game da faɗan gaskiya, sai nace  kuɗi ne na bata zata kai wa .Abbanmu asibiti. "Ina kika same su?" Ta jeho min tambaya da sauri. Nace abokan shi suka bani ranar da aka kawo ni.  Tace "Kin ce abokan shi, shi wa?" Na fara gajiya da tambayoyin ga halin da nake ciki sai na soma hawaye cikin rawar murya nace Shamaki.  Ɗa gyaɗa kai tare da faɗin "To na gane, shi kuma kukan na menene?" Na share hawaye tare da girgiza kai nace ba komai. Ta maida kallon ta ga TV na wuce ciki zuciyata fal da takaici.

Haka azahar da la'asar suka riske ni a gurin ba wani labari a halin na faɗawa Jamila zan ke kira ina samun labarin halin da Umma take ciki amma kona kira bata ɗagawa. Shima Abba shiru, shikuwa mijina fushi ma nayi ban ƙara gwada wa ba.  Addu'o'in dai ba irin wadda bana yi. 
Sautin wayata ya sa na tashi da gudu na nufi ɗalkota ina dubawa Shamaki ne, na zauna a ƙasa ina kallon wayar harta yanke, ya sake kira har lokacin ban ɗaga ba. Gani nake babu wani amfani ko na ɗaga. Karan da wayar ta addabe ni da  shi ya ci gaba da kirai shi ya sa dole na ɗaga amma ban iya magana ba na  kara a kunne Yace "Baby Ina meeting a Abuja lokacin da ki ka kirani yanzu ina filin jirgi nan da minti talatin ina Kano me ya faru?" Na saki sabon kuka, cikin muryar da na yi kuka na gaji nace Umma ta mutu ina ta kiranka baka ɗaga ba ƙilama yanzu an kaita. Yace "Wace  Umma?" Nace Ummanmu na kashe wayar na ɗora sabon kuka.Ni na gama yanke wa tunda  suka ƙi ɗaga wayata bashakka Umma ta mutu na rasa ta har abada.

Shamaki ya yi tsam a filin jirgi ya ɗaga waya ya kira Number Abba. Abba ya ɗaga Shamaki ya gaida shi cikin girmamawa, sannan yace "Yarinyar nan ce ta kira ni tana min kuka
"Wai da gaske ne Allah ya yi wa Umma Rasuwa?" Abba yace Baby akwai ruɗaɗɗiyar yarinya, shiyasa ban so Jamila ta faɗa mata ba. Kuma shine dalilin da ya sa nace karsu ɗaga kiranta.Ummansu addu'a take buƙata,  bata rasu ba yanzu dai sun ce mu tafi asibitin Malam Aminu Kano. Aiki ne za'ayi mata. Shamaki yace Abba ina ganin ku tafi asibitin Zeena Hospital zan sanar da likitan kafin kuje ya ɓuɗe mata fayal.
Abba yace alhamdulillah na gode Aliyu Allah ya sa a mizani. Yace ba komai sai munzo asibitin.

Ban kuma ji daga kowa ba har magariba.In
Kwance inda nayi salla. Juma ta shigo da abinci  ta ga na rana yana nan. Tace "yannan ki daure ki ɗan taɓa mana."  Nace  Baba Juma karki aje haɗa duka bazan iya  ci ba. Tace "Banga laifin ki ba yarnan Uwa ta wuce wasa. Kuyi addu'a Allah ya fisshe ta. Nace Ameen. Yau ce  ranar farko da na ganshi ya shigo a irin wannan lokacin.

Ban Ko ɗago ba bare in dune shi. Ya tsugunna a gaba ya sa hannu ya ɗago ni fuska ta ta yi suntum  yace "Subhanallah Baby kinga fuskar ki kuwa? Na soma sabon kuka ya rungume ni ki samu natsuwa, ki shirya muje Asibitin mu duba ta. Nace bata mutu ba?
Yace ta samu sauƙi muje
ki tabbatar  Na tashi da sauri na shiga ciki na wanko fuska na saka Hijabi yace "A' a ki   canza shiga mai kyau, sannan ki ci wani abu  naji tace haka ki ka yini.
Nace zan canza shigar amma  abinci kam ka min afwa sai na ga jikin.
A falon Hajiya mun rusuna ya sanar da ita  cewa mun fito. Tace Juma ta  haɗa abincin da za'a kai asibitin.
Muka fita tana cewa mu yi mata sannu.
Muna baya Bala direba ya na jan mota muna baya ya sarƙe

 hannuwanshi cikin nawa har muka kai Zeena Hospital. Nace
 ba Murtala aka ce ba ? Yace  "Ƙila daga can aka turo su nan." Muka shiga ni dai  da kyar nake cire ƙafa,  ban damu da gaisuwar girmamawar da Nurse ɗin ke yiwa Shamaki in mun haɗu da su  jifa jifa ba.   Ya kira yaawar  wani yana tambayar sa  da turanci lambar ɗakin. Ya faɗa masa har mun ɗan wuce sai muka dawo baya. Abba na zaune bakin gadon da Umma ke bacci ya riƙe mata hannu da ake yi mata ƙarin jini.Kan tabarma kuma Jamila ce da Umman su Amina.
Da sauri naje na riƙe  mata  hannu Abba ya ce ai bata farka ba ,bayan anyi aikin. Na  dubi Abba da sauri nace wai dama aiki aka mata. Ya ce  "aiki aka yi mata 'yan ta wahala kukan ta ɗaya da aka ciro ta ta koma ga Allah." Allahu akbar, ina take Abba. Yace "An rufe ta ɗazu nan kafin magriba  ita kuma sai mu yi fata Allah ya bata lafiya." Muka amsa Shamaki suka gaida da Abba ya masa ya maijiki daga nan yace zaije ya duba wani ya dawo,ya fita .

Abba ya ce ki bi mijinki sau da ƙafa dubi abinda ya yi mana banda shi da sai dai Ummanku ta mutu domin bani da kuɗin da za a yi mata aiki. Na dubi Abba shine ya biya? Abba yace komai da komai. Bala direba ya shigo da kayan abinci Jamila ta amsa ta na yi masa sannu, suka gaida da Abba ya tambayi mai jiki sannan ya fita. Shamaki suka shigo da likitan na gaida shi. Likitan ya yi bayanin cewa saura minti arba'in ta farka anyi aikin cikin nasara kuma zata tashi lafiya lau. Sai yanzu na haɗiye wani tarin  abu da ya maƙale min a wuya. A fili na furta Alhamdulillah yace da ta farka kar su bata komai su sanar da shi.
Shamaki yace zamu tafi sai kuma gobe zamu sake zuwa. Nace ya barni in kwana,wata tsawa da Abba ya buga min bansan lokacin da a nayi waje da sauri ba.
Muna  zuwa gurin mota Sahamaki ya ba Malam Bala kuɗi yace ya hau mashin ya wuce gida bari  shi ya ja motar zamu biya unguwa ne. 
Na koma gaba ya ja muka tafi. Kawai gari muka yi ta zaga wa muna hira yana ɗan Min wasanni, mushiga wannan Supar market  yace in ɗauki abinda nake so har goman dare sannan muka nufi gida lokacin zuciyata ta yi sanyi ta cika da nishaɗi.
Muna shigowa Azima tana shafawa Hajiya maganin ƙafa duk suka bimu da kallo, na ajewa Hajiya ledar hannu na domin naga tana kallon ledar. Tace Menene? Shamaki ya ce turarene mun biya na sayi nawa ne shine na sai muku,ta sa albarka ta  tambayi yana yi jiki muka ce da sauƙi. Nan da na barsu na tafi ɗakina. Na yi salloli sannan na shiga wanka na shirya na nufi ɗakin mijina.
 Washe gari da safe  da ya shigo  daga gurin Hajiya zai yi shirin kasuwa nace zaka sa a kai ni asibiti ne ko  in zaka kasuwa  ne zaku sauke ni?
Yace jirana ake yi bazanbi ta can ba,amma game da naki zuwa ki tambayi Hajiya inta ce ki je  zata sa a kai ki.  Na yi sororo ina kallon sa  kamar in ce Hajiya nake aure?Sai kuma na fasa na fita zuwa gurin Hajiyar irin tambaya tun yana gidan. 
Na rusuna na sake yi mata sannu da hutawa, sannan nace Shamaki ne ya ce in tambaya ko zani asibiti?  Jin shiru ya sa na ɗago na dube ta     itama ni take  kallo a zuciyata ta nace kema dai Uwa ce kinsan zafinta. Ga mamaki na sai baki tace ki je ki buga musu yawa kiji lafiyar ta, babu buƙatar zuwanki. Na rusunar da ƙwayar idanuna sannan na miƙe tare da furta to. Ɗakina na koma na zauna a kan gado na ɗora sabon kuka. Ina jin shigowar shi ban ko ɗago na kalleshi ba , ya zauna kusa da ni yana tambayar abinda ke faruwa. Nace ba komai. Yace "Hajiya ce ?" Nace  'A 'a . Ya miƙe tare da faɗin shike nan ni zan tafi kasuwa, na miƙe ina share hawaye na  amshi jakar kamar kullum  domin yi masa rakiya.
......
Na  raka  shi  har  falon ƙarshe  ya amshi   jakar   ya  ɗago  fuskanta  ki daina  kuka   ya  kawo bakin shi kunne  na  ya raɗa   min  cewa zanbi  ta  asibitin  zan kira  ki  in  faɗa  miki yadda  jikin  yake  kinji?"  Nace  To  kace cewa  Umma  don Allah  ina  son  zuwa ban  samu  dama bane  ina  son  in ganta  kuma  ina  yi mata  addu'a . 

 Wasu  hawayen  suka biyo  kumatuna,  ya sa hannu  ya  share  yace "zan  haɗaku  da  ita  a  waya.  Nace to. Yace "Share hawayen ki"   Nasa  hannu  na share  sannan  ya  fita ni   kuma  na  dawo, zan  wuce  nace   cewa Hajiya sannu da hutawa. Ta amsa  da "Yawwa."
Haka  na  koma  ciki naci  gaba  da  'yan  ayyuka  na.  Na  gama na  koma  na  kwanta . Gurin  ƙarfe  goma  sai  ga  kiran shi  na ɗaga.  Yace  gani a Asibiti  jikin  Umma  ya yi  kyau sosai  ki  je video call zan  kira ku gaisa.  Da rawar  jiki na  shiga  video  saiga Umma  zaune  tana min  magana  cikin murna  na  gaishe  ta, nace  ya  jiki? Tace "Jikin  da  sauƙi Alhamdulillahi  ya  naki jiki?"   Nace  na samu sauƙi. Tace  "Ki daina  kuka  akan  sai kinzo  tunda  ba  daɗin jikinki  ki  ke  ji ba,  sannan  ki yi godiya  gurin Hajiya surukarki  muna  ganin aiken abincin safe  da yamma Allah ya ƙara  ɗaukaka." Nace  to  zan  faɗa mata, yanzu  dai  babu inda  ya  ke  miki ciwo?  Ta ce. " Babu inda  ke min  ciwo Baby ki kwantar da hankali  ki, ki  ƙaraiwa mijinki  godiya  ya taimaki  rayuwata sosai."   Nace   To Umma.  Muka yi sallama. 

Naji  daɗin  ganin Umma  ta  sami  sauƙi kuma  ko da Hajiya  ta hanani  zuwa  ashe tana  aika  musu  da abinci,  sannan  bata hana  mijina  zuwa ba ya duba Umma ba.

Kwanan  Umma  uku a asibiti  aka  sallameta amma  Hajiya bata barni na je ba,  koda yake  ban  tambaya bane ina jin tsoro, da nace  zanje  sai ya ce in tambayi Hajiya. Ni kuma sai in yi shiru bana sake maganar , kuma ko a fuska bana nuna wata damuwa. Amma kira inna kira su sai munyi waya da kowa a gidan har su Jafar. Na dangana na zubawa sarautar Allah ido. Ranar da zata cika sati ɗaya da 'yar tana raye sai a ce ranar suna, 'yan Kurna za su zo  da ƙawayen ta  za'ayi  ɗan taro. Jamila ce ta tsegunta min gaskiya ina son zuwa  dan haka  tun yau na rubuta mashi saƙo  cewa  ina  son  gobe zanje gida in duba  Umma  saboda za 'a yi  ɗan taro.
Shina  amsa  ya  aiko min da ita kamar kaka..." Ki je ki sanar da Hajiya."   Na  yi shiru cikin tagumi Hajiya ke aure na da komai zai ce in tambayi Hajiya. To shi mai zai hana ya tambayar min. Na danna kiranshi. Ya yanke  ya kira ni. Na ɗaga. Nace  ya kasuwa?  Yace "Alhamdulillah"  Nace dama  zance  ne  ko zaka  tambaya  min Hajiya  ɗin  wallahi  ni sai inke jin tsoro  kar ta  ga  kamar  na matsa  mata. 

Yace "Baby  haka dokar  gidan  ta ke, ke zaki  tambaya  da kanki in taga ya dace shikenan zata barki, har yau baki fahimci Hajiya bane shiyasa ki ke jin tsoronta. Ki tashi  yanzu  kije  ki same  ta  ki  faɗa mata  uzrin  ki, in ta yarda shike nan." Nace To bari in gwada, mu  kayi sallama.
Lokacin  ƙarfe  uku zata yi  domin an yi azahar. Na sameta tana karatun wani ƙaramin littafin. Na durƙusa na gaisheta sannan na  ce Hajiya dama ina son in tambaya ne ina son inje gida in duna Umma da jikin ta,  goben ta ke kwana bakwai.
Ta ɗago kai ta ce  za tayi taro kenan? Nace  'yan uwanta ne zasu taru. Ta yi shiru na ɗan lokaci   sannan tace "Mijin ki zaki tambaya Ni menene nawa?" Nace  ai na tambaye shi yace min  duk abinda ki ka ce shi za'ayi. Ta sauke ajiyar zuciya  "Kira min Juma."  Da sauri na miƙe  domin  kiran Juma. Tare muka shigo,  tace  "Juma dubi  yarinyar  nan sosai ki gani ta canza daga yadda ta zo gidan nan Ni kullum juya iyau na ke ganinta?" Juma tace ta canza gaskiya ta murje ta yi haske Hajiya ai dole a canza kinsan  hutu daban ya ke.  Hajiya ta dube ni.  "Jeki  Allah ya kaimu  goben zan duba in gani inzaki samu zuwa.
Na ce to, ko fuska ban canza ba har naje ɗaki. To ranar ma dai Shamaki bai dawo ba, daga can wai ya tafi Lagos sai text ɗinsa na gani,  wai tafiyar gaggawa ce  .Lamarin ya fara sani tunanin ko dai ba wani so da mutumin nan yake  yi min. Bana samu wata kulawa da na ke buƙata in nayi la'akari da yadda na ke   karantawa  a littafai, ko 'yan unguwar mu da na kan ga sun fita da mazajen su irin da da dare haka suna ɗan zaga gari suna shan iska.  Ni gani a kulle ba aikin fari ko na baƙi, bani da ko sisi sai dai inyi kallo in  ci insha, ko  hira mu yi da mijina ta gagara har yau bansan abinda ya fi so ba, shima bai san abin da na fi so ba ko wanda bana so ba .

Da safe bayan na gama komai naje na sake rusunawa gaban Hajiya nace dama na zo ne inji ko in shirya?  Ta dube ni,  "Kin faɗawa mijinki? ". Nace tun jiya yace in kin amince sai inje. Ta ce to yau kun gaisa da shi?" Nace 'A 'a, da sauri tace "To saboda me mijinki baya gari amma baki kira shi ba?"  Na daburce nace na kira bai ɗaga bane shine na aika mishi saƙo. Tace "Karantamin saƙon inji." A zuciya ta nace iko sai Allah. Na ɗauki  wayar na fara karantawa. 
Fatan ka tashi lafiya,na kira ka baka ɗaga ba,nasan  kana cikin uzri dama dai zan gaishe ka ne,  fatan zaka dawo lafiya Allah ya bada abinda aka je nema.

Ta dube ni tace "Ameen" Kin kyauta sosai ki yi ta yi wa mijinki addu'a, sai dai ba irin ɗan sunan nan na ku na zamani yadda zai ɗanji sanyi da irin "yan kalamai haka masu daɗi? Na sunkuyar da kai. Hajiya dai son kanta ya kai inda ya kai.Na faɗa a zuciya, a fili kuma nace, zan gyara insha Allahu. Tace "Yawwa ai gara a gyara ɗin. Kije ki shirya sai direba ya kai ki, ƙarfe nawa zaki dawo?" Cike da murna nace duk lokacin da kika ce . Tace  ki  zama cikin shiri daga ƙarfe biyu zai koma ya ɗakko ki.

Ina fita falon na sheƙa da gudu ɗakina harda rawa ina ɗiban shoki tsabar murna. Na shirya  tsaf cikin shigar Atamfa. Gaskiya na ɗan ciko komai nawa ya ɗan ƙaru. 
Na fito falon Hajiya na zauna a gefe. Ta dube ni. "Antyn zumuɗi har a shirya kenan, to inga jakar  me zaki kaiwa Ummar ta ƙi?" Nace miƙa mata tare da faɗin ba komai zandai je in ganta. Ga mamakina sai naga ta caje  kakar sai 'yar hoda ta ce sai  tissue. Ta miƙo min jakata. Sannan ta ce Haka" zaki gidan hannu rabbana?" Nace to ai Hajiya Ni bani da abinda zan ba su. Tace Ai abin kunya ne kina auren mai kuɗi kamar Shamaki amma  kije gida hannu  na dukan  cinya haka, ba daɗi  ai kyanshi ace kinje jakar nan cike da kuɗi duk wanda ya halarci taron sai ki bashi wani abu."
Take zuciyata ta faɗa min cewa Hajiya tana da wata manufa a maganar ta. Nace to ni kuwa Hajiya ina zan samu kuɗi har in yi hakan? Tace "Ga Mijin ki da kin kira shi sai ya tura miki ta account ku biya da direba ki cire."
Na sunkuyar da kai ina ta nazarin maganar  Hajiya  duk da  cewa  sak ta yi maganar  kamar  daga ranta, amma sai najii  a jikina  cewa Hajiya tana  sane ba domin Allah ta yi wannan maganar ba.

Ta  katse  min  tunani da cewa  "Ki kira shi mana." Nace Hajiya ni ko account  ɗin  ma bani da shi,,kuma banda haka ma yaya za 'ayi yana irin wannan wahalar ko isasshen lokacin kansa baya da shi amma sai inkirashi ya bani kuɗi ba tausayi kenan, inda ace haka ake yi Hajiya  da ba'a kawo haka ba. Mu gode  da irin ɗawainiya ta kai abinci Allah ya saka a mizani, suma suna ta godiya su Umma da Abban. Ta zura  min ido,can  tace  shike nan ki shiga ɗaki na zakiga wata leda a saman gado na ki ɗakko min."  Nace  to, na miƙe ita kuma ta ɗauki waya tana kiran layin direba.

Yau ne ranar farko da na fara  shiga ɗakin baccin Hajiya, wani mugun ƙamshi ya bugi hancina. Sai dai ban tsaya kallo komai ba, domin ina tsoron ko akwai kyamara.. Amma fa ɗaki ne na alfarma. Na durƙusa na miƙa mata nace gashi.

Tace  "To  tunda kinƙi tambayar shi ni ga tawa gudummawar nan ki bata Allah bata lafiya. Na faɗa miki tun daga ƙarfe biyu sai ki shirya  ki jira zuwan direba kar yazo a barshi yana ta jira." Nace sanyi duk yadda ki ka ce Allah ya saka da alkhari.
Na fito tasa Juma ta ɗauki ledar ta kai mota sannan na fita,sai da na tabbatar gani zaune a mota sannan na kira  Jamila ta wayar Umma nace gani a hanya. Sai naji ta kwashi ihu da murna na kashe wayar  na jefa a jaka,,sannan na buɗe ledar inga abinda ke ciki. Turmin atamfa guda biyu, sai wata farar Envelope na buɗe kuɗi ne 'yan ɗari biyu rafa ɗaya. Tabbas zargina ya tabbata Hajiya latsa ni ta yi .
Tabbas sai na zama mai kula domin na fuskanci Hajiya ta iya latsin basira.
A bakin lungun gidanmu ya tsaya, ya fito ya bude min ƙofa, sannan na fito ya amshi ledar ya biyo ni.
Kamar na taka da gudu in isa gida haka babu,amma sai na tafi sannu saboda direba da ke biye da ni cikin girmamawa. 
Na amshi ledar na yi masa godiya sannan na shiga da sallama, kamar taron  suna gida ya cika, ban ko tsaya amsa gaishe gaishe ba na nufi ɗakin Umma da gudu tana zaune a kan gado sanye da atamfar ankon bikina. Na zauna bakin gado na kama hannun ta ina sannu Umma. Sai fara'a ta ke yi tana kallo na. Na gaishe ta na tambayi jiki sannan na gaida sauran mutane. Sai faɗi ake yi amarya tubarkaalla. Umman Amina tace ya surukar ki kuwa? Ai mun taho muna hirar ta wannan mata tana da kirki kuwa? Na yi murmushi nace tana da kirki sosai kuwa. Na ɗakko laidar nace gashi ma tace a kawo wa Umma. Nanfa kuma aka shiga yaba mata.
Jamila ta kama hannu na muka shiga ɗakinmu na da muka zauna,tace "Yaya Baby  wai don  Allah  kina da ciki ne?" Nace ke Jamila yaushe ki ka zama haka? Tace "Ba wai yaushe na zama haka bane, kinsan dai nice abokiyar  shawara,nace bani da komai me ki ka gani? Tace "Kinyi kyau." Nace danma baya samun zama Jamila kinsan ko hira bamu taɓa yi ba,amma karki faɗawa Umma. Tace "Kamar yaya ko hira ba ya kwana a gidan kenan?" Na bata labari dai dai da fahimtar ta. Tace "To kinsan me za kiyi?" Nace 'a'a tace da rana kisha bacci da dare ki tashi ki dire ki ce bakya jin bacci shima ki tsare shi da hira."
Nace  Gaskiya Jamila kina da kwanya, amma kuma zan tausaya mishi ai in har  zaije da rana ya sha wahalar kasuwa  dare kuma in hana shi ya huta. Tace Hajiyar ta rage mishi lokacin lissafin da ranar ko da daren mana.
.....
Nace Jamila  kenan, zan gwada Allah ya sa dai kada hakan ya zama  wata matsalar a gidan kinsan komai a gidan ɗan ƙa'ida ne.
Jamila tace "Ameen insha Allahu ba wata matsala,  yanzu  dai nasan za'a canza  miki waya, ina riƙon taki,  ko kiba ni 'yar dubu biyar in sai mai botura." Nace ina naga kuɗin da zan baki, kinsan Allah banda kuɗin  nan da Baba ya aiko ki  kika ki ka karɓa da sai in ce miki ni ban taɓa ganin takardar kuɗi a gidan nan ba. Shi kanshi ban taɓa ganin kuɗi wai yau gashi  a  hannun shi ba.
Jamila ta saki baki  tana kallo na. "Dama duk kirarin kuɗin basu a zahiri kenan suna ɓoye a banki?" Nace to ƙila hakanne. Tace "Rannan wata 'yar Ajinmu tana labarin Gidan Hajiya Zeena  da irin dukiyar da ke danƙare a gidan wai 'yan uwansu ne. Na ce mata ni yayata a gidan ta ke aure. Da farko ta ƙaryata  wai Ɗan Alhaji Baita ba zai auri 'yar gidan mu ba. Shiru na yi mata  sai da wasu 'yan ajinmu suka tabbatar mata shine ta yarda,tace gaskiya   ta dangwalo,  ance gidan suna da ɗakin kuɗi ko ƙananan yaran gidan sai dai su shiga su ɗiba, sannan Makka duk wata." Na kwashe da dariya nace  kai mutane Allah ya kyauta.  Jamila ta ce  "Dama ni na musa wannan labarin amma ina kokwanto nace bari dai zan tambaye ki inji tunda na san dai ke yanzu kinsan komai."  Na kauda zancan da faɗin,  tashi ki rakani gidan su Zuhra mu gaisa da su.
Umman su Zuhra tace "A 'a ,ga fa amare  muka gaisa ta tambayi Hajiya nace tana lafiya duk tace a gaida ku. Tace ai wannan mata daga gani  zaki sha ɗani a gurin ta,  sam mace ba rahma magana ma da kyar a ke yinta ita dole ga mai kuɗi." Nace la kuma Umma sauƙin kai ne da ita dan baki zauna da ita bane. Hajiya ba ruwanta wallahi. Ta taɓa baki, "To kenan mu ta wulaƙanta? Nace  ta yi muku wani abu  ba daidai ba ne? Tace  "Koda yake  ke kina  rufe radda muka kai ki. Kallo ma bamu ishe ta ba, bare washe gari da muka koma." Nace ikon Allah ƙila dai ko mutane ne suka mata yawa kin san shi'anin taro. Haka dai na yi ta kare Hajiya domin ko iyayena bazan bari su ji sirrin zama na da Hajiya ba, kar in ɗaga musu hankali,ko kuma  su zo suna jin haushin ta. Jamila ma sai da nayi mata kashedi domin kar ta faɗa.Na san kuma bazata faɗa ba.

Muka dawo ana ta raha duk wata budurwa ta lungun mu da taji labarin na zo sai ki ganta  wai tazo mu gaisa. Kamar yadda Hajiya tace  daga ƙarfe biyu in shirya haka na yi, ina yin azahar na shirya ina jira direba. Jamila tana ta mita wai maimakon in kai dare. Nace ana wanke tukunya dan tuwon gobe ne, bazai yiwu in wuce  lokacin da aka bani ba. Da naga uku ta kusa na kira Hajiya na gaisheta cikin girmamawa na haɗa ta da Umma  ta yi godiyar saƙo, sannan na tambaya ko direban ya iso. Tace "Aka ta aike shi ne in ya dawo zai zo.

Sai biyar da wani abu ya iso,muka kama hanya zuwa gida.
Umma dai citta da daddawa ta bani wai in kaiwa Hajiya.  Na kai mata nace inji Ummanmu  tace "To an gode jeki kaiwa Juma.
Na kai mata kicin ta ce amarsu ansha gida  kin dawo da wuri ko Hajiyarmu ce ta baki lokaci? Na yi ɗan murmushi nace sai anjima. Tace kinga a nan babu wannan na'urar hakan yana ɗaya daga cikin abinda zai sa Hajiya ƙi  ta barki ki zo nan ɗin. Nace kalle ta ban yi magana ba. Taci gaba da faɗin "Ko da yake jimawarki a nan shima abin tuhuma ne a gurin Hajiya. Na yi 'yar dariya nace Baba Juma kina da abin dariya wallahi.  Tace 'yar nan da baƙin wayo ki ke, kin ƙi ki ɓara dan kar ince kin yi munafircin Hajiya ko?  To sha mutumin ki, Hajiya bata amsar magana  sai da hujja ba bugar cikin ki zanyi ba. Nace ni Bab Juma bana gane irin waɗannan zantukan. Tace "Ba wani  bakya gane wa, daga ganin waɗannan wayayun idanuwan naki kar ki ke kallon kowa.

Ni dai na fice, zan nufi gefena. Hajiya tace  "Basa cikine naga kin jima? Nace suna ciki munyi magana ne. Tace to madallah.
Ƙarfe sha biyun dare ina  kwance a tafkeken gadon Shamaki ina ta ninƙaya, ina son in gwada hikimar  Jamila ne in tsare shi da hira. Na ɗauki wayata ina shirin tura masa saƙo cewa yau dai ina jiransa hira na ke son mu yi.Sai kawai naga saƙonsa kamar haka.
"Baby ban samu dawowa ba   ƙila ma ba gobe ba, amma zan sanar da ke in zan dawo. In kin kira ni baza ki same ni ba,amma ni zan  kira ki a duk lokacin da na samu dama."
Na karanta na sake karantawa. A fili nace tofa! Ni wai dama wannan ne auren da mata ke cewa  Allah ya kai su  gidan hutu su yi  aure su huta? Hummm gaskiya  kam ina hutawa in dai bacci da cin abinci da nama shine hutu.
Na sauka a gadon na nufi ɗaki na na kwanta.

Ban sake ji daga mijina ba sai bayan kwana biyu ina  zaune shiru  zama ya ishe ni, na tashi na nufi sasan su Mubina, sai ina jiyo hayaniyar su a wani guri. Nabi hanyar sai na riski wani ɗan gurin shan iska da 'yar rumfar gargajiya, ga lilon yara  sannan gurin akwai ni'imar bishiyu. Suna ta wasa can kan wata kujera Azima ce tana karanta wani littafi na Hausa. Nace Azima kuna nan kuna shan iska kenan? Ta ɗago ta lalle ni haka  sama-sama  tace "Umm." Ta maida kanta ga karatun. Na isa gurin su Meema nace ku daina wasa kuzo in koya muku karatu  kuna s?  Duk duka ce e, suka biyo ni nace muje ɗakin karatun ku inda Antynku ta lesson ta ke koya muku, ni na islamiyya zan muku.

Muna tsaka da karatu daga izifi biyu muka fara zuwa ƙasa. Sai waya ta  tayi ƙara,na ɗaga da sauri ganin Shamaki ne. Na yi sallama na ce sannu. Ya amsa. Tare da faɗin  Baby gaskiya ki samin suna kafin  na dawo in kin ɗaga waya sai dai ki dinga wani kame kame abinda zaki kirani da shi. Nace to zan nemo   amma ka taya ni mu zaɓa.  Muka gaisa,yace "Abubuwa na sai kinyi haƙuri kinji?" Ina son ki fa Baby karki zata bana sonki." Nace nasani ,yace yanzu kina ina? Nace  ina nan tare da yarana. Yace to haɗa ni da su."  Na dubi Meema na ce ga Dady. Ta amshi wayar tana murna ta  ce Dadynmu yaushe zaka dawo?" Yace "Duk lokacin da na gama  abinda ke gabana zan dawo."  Tace a kawo mana tsaraba. 
Yace to ba mubina ita ma mu gaisa. Ta amsa tace Dady ga mu a gurin Momy muna  yin karatun ƙur'ani Momy ta iya karatu mai daɗi. Yace to ku dage ku yi sosai zan kawo muku tsaraba."  to zaka kawo wa Momy yace "E ita momy ai babbar tsaraba zan kawo mata  sabuwar Baby kuna so?."  Tace Muna so Dadi Ya ce "To ana Anisa ita ma." sun gaisa  kafin daga bisani na amsa. Yace sannu Malama Baby Allah ya bada sa'a." Nace wai yaushe zaka dawo ne? Ni fa na.. sai na yi shiru,yace "Faɗa min kinyi me?" Kin ƙosa in dawo?" Na ce E "Kina kewata kenan?" Na ƙara ƙasa da murya nace E. Yace "To zaki  daina jin kunya ki yi min duk abinda nace kimin ina so?"  Nace amma banda ɗayan, cikin shagwaɓa na yi maganar. Yace "Wanne a ciki ne baki so?" Nace  ba nace maka ina jin kyama ba?" Yace shikenan ni kuma  shi nafi son shi.. zan koya miki amma ki daina jin kyama banda abinki Baby akwai wani abu da zai baki  ƙyama a tare da ni? Nace ka ga akwai yara dama zaka kira anjima. 
Yace "Yanzu na ɗan samu dama Baby. Nace to zanyi. Yace "Kin ɗauki alkawari? " Nace zan dai yi ƙoƙari in ga ko zan iya. Yace "To ki shirya na faɗa wa yara zan zo da tsarabar Babynmu sabuwar jaririya kin shirya?
Na ce  Duk yadda Allah ya yi fatanmu dai mu samu masu albarka. Yace "Amin, to bari in barki ku yi karatun ku ko? Nace To Na gode.

Cikin dare ina bacci kiranshi ya tashe ni, a tsorace na ɗaga wayar" yace "Nasan kin yi bacci kuma na yi laifi na tashe ki, gobe zan dawo Baby a matse  nike gida zan wuto don Allah ki shirya. Nace to ba damuwa. Da safe da naje gaida Hajiya nace mata gashin kaina ya yi datti ina son inje gurin wanke wa. Ta saki ɗan murmushi, "Mijinki zai dawo ko? To haka yana da kyau ina ki ke wanke wa?" Nace sai dai ko in yiwa Maman Iman  magana wadda ke min a gida ne can Unguwar mu. Tace ba damuwa zan faɗa mata sai direba ya kai ki. Nace To. Na koma ɗaki ina mamaki.
Tun takwas aka ce in fito. Aka kai ni wanki kai  aka min baƙin lalle zuwa sha ɗaya da rabi na zama tsaf,sai da na dawo na karya. Hajiya ta dama wani abu a cikin madarar shanu ta aiko min.

Cikin ikon Allah  na shiga ban ɗaki zan yi alwala azahar sai ga baƙon mata ya riga shi zuwa. Na zaro ido.

  kai tsaye gida ya nufo lokacin ƙarfe ɗaya dan haka ya aiko da kaya ya shiga Masallaci.
🖊️🖊️🖊️
Tamkar kazar da  ƙwai ya  fashe  wa a ciki haka na koma. Falon  Hajiya na nufa lokacin  da  Juma  ta zo ta ce Hajiya  tace a sanar da ni mijina ya dawo. Har zan ce  ki ce ina yi masa sannu da zuwa sai na ji  Juma ta yi wata magana, tace  kema dai  makar  sauran ce a faɗa masa kina yi masa sannu da  zuwa. Masa sannu da zuwa?"  Nace  'a'a ina  zuwa  dai  zaki ce Baba Juma,  Yaya mijina zai dawo tafiya ta kwanaki a kira ni kuma in aika da saƙon sannu? Tace "Ashe dai kinsan kan ki. Ta fice  wannan ɗin duk cikin jarabawa ce, ki na gani kamar ba gaske bane ko?" Bance komai ba ta fice. Na tashi Na je gaban madubi na dubi leshin jikina  ya yi kyau,  na shafa janbaki   na ɗaura ɗan kwali na baza gashin zuwa kafaɗa ta tunda na san yana son gashin.  Na fesa turaruka sannan na nufi falon Hajiya  cikin taku irin na matar so.  Ya  na zube gaban  Hajiya kamar zai mata sujjada nan kuma ga  Juma  nata  fito  da  kaloln  abinci,  wani  daɗi naji ya rufe ni da na ganshi,  na nufeshi ina  fara'a ina faɗin sannu da zuwa ka sha hanya. Ya zuba min idanu har na zo kusa da shi na tsugunna. Yace bazan amsa ba sai na ji sunan, na kalli Hajiya sannan  na fara gaishe shi,  ya amsa tare  da kai   hannu  ya shafi  gashina,  na sake  kallon Hajiya da sauri sai naga ita  murmushi  ma ta ke yi.  Na zauna sannan nace ko in sa maka abincin ne? Yace "Da kin kyauta amma fara bani ruwa."  Na  buɗe murfin  robar ruwan na cika tambulan  na niƙa mishi, sannan  na ce wane abinci zaka ci a ciki?"  Ya dire kofin yace duk abinda ki ka ga ya dace Baby ni zanci." Na kuma kallo Hajiya yanzu kam idanuwan ta suna kan talabijin amma na tabbatar kunnan ta yana tare da mu.
Nace zan fi so ka zaɓa amma tunda ka bani zaɓi zance ka ci tuwo ƙila shine tunda kaje can baka ciba.  Yace "Gaskiya banci tuwo ba, kuma yana cikin abincin da nake so. Na zuba masa komai da farfesun  kaza sai zoɓo. Yana ci   ina ɗan danna waya ta shi kuma yana satar kallo na da mun haɗa ido ya ɗaga min gira. Yace amma  ke kinci abincin ko?" Nace  sai anjima yana ɗaki. Ya yanko  lomar tuwo  da cokali  ya nufo baki na, ki ci anan  daga nan ɗakina zamuje ki ɗan matsa min jikina na gaji da yawa. Na kalli Hajiya har yanzu bata tare da mu a ido amma a kunne nasan tana ji. Na buɗe baki na amsa, sannan nace to ya isa haka ban jima da karyawa ba, kai dai ka ci  sosai yanzu ka dawo daga tafiya.

Yace na ci da yawa, to ke ma  ki  ɗan ƙara ko so ɗaya  ne,  ya kuma miƙo min, na amsa nace. To na gode. Yace "Rama  min  za kiyi  ki daina  faɗin wani  kin gode."   Nace wannan mai sauƙi ne yana cikin  aiki na da zaka bani dama  in kullum ka ke son in baka abinci zan fi ka murna domin dai nice da ƙaruwar.  Muryar Hajiya ta katse ni da faɗin  "ƙaruwar me?"  Na sunkuyar da kai nace Lada na ke nufi Hajiya.  Ta kuma ɗauke kai.  Na fara ba shi  a baki ina satar kallon Hajiya, tamkar bata san muna gurin ba. Zan bashi Lemon zoɓo ya min cakulkuli na gantsare saura kaɗan in saki kofin cikin dariya  nace zaka sani in saki kofin in yi ɓarna. Na je kusa da kunnan sa, nace ka bari Hajiya tana kallo fa. Yace "Hajiya wai kina kallo? Kin gani Mamanmu ce bazata hana mu yi wasa ba ko Hajiya?"

Ta dube shi. "Me ka ke cewa? Yace "Wai kunyarki ta ke ji." Ɗan tsaki ta yi sannan tace ku daina sani a shirmen ku ina kallon wani shiri ne a gidan Talabijin.  Haka dai yana  ta tsokana ta har muka gama,  yace mu tafi ciki.
Har mun wuce Hajiya ta kirani, ta miƙamin wata ƙaramar  ƙwalbar zuma mai kyau, tace  "ki yi amfani da wannan. Kinsan ya ake yin amfani da shi? Na girgiza kai alamar  'a 'a. Tace "Ki sa  auduga ki ɗiba sai ki  yi matsai  kamar  minti biyu sai ki cire." Na.sunkuyar da kai dan kunya nace to.
A ɗaki  ina shiga ya hau rawar jiki, nace akwai damuwa fa. Ya tsaya yana kallona nace bana salla. Ya ƙara jana jikinsa ya ce "Karki  yi min  haka bazan  jure irin wannan wasan ba." Nace ba wasa bane bari in nuna maka. Yana gani na ga duk yanayin sa ya canza ransa a ɓace. Nace in akwai wani  abu da zai sa ka samu nutsuwa zanyi maka. Yace ke da ki ke kyamata." Nace  ai na bari.  To haka dai ya sa nayi ta yi masa wasu abubuwa har sai da ya samu nutsuwa.
Duk abin da na ke   faɗin ina ƙyamar dole na yi masa saboda ya bani tausayi.

Bacci ya kwashe mu sai kiran magriba ya tashe mu. Yace "Subhanallah!  ba mu yi la'asar ba. Tare muka yi wanka muka yi la'asar sannan ya fita Masallaci.

Haka dai zaman ya ci gaba da tafiya duk wanda ya ganni abin sha'awa amma bani da ko ƙarfanfana jiki na ya yi lukui ƙamshi ya kama jikina saboda irin turarukan da Hajiya ta ke bani farko na zargi Hajiya  ko kishi take yi da matan ɗanta har ta ke korar su, amma abin ɗaure kai shine, Hajiya bata da wani buri sai  in yi abinda zai sa ɗanta ya ji daɗi. Da kanta take bani maganin mata, kitso da ƙunshi kuwa da ya fita zata sa a  kuma yi min wani. Sannan kullum in na zo gaishe ta nasiharta shine in farantawa mijina rai kuma in masa biyayya, in jure duk yadda ya zo min domin in kare shi daga matan waje.

Abubuwan da take bani ina sha sun kai matsayin ni da kaina na ke ƙosawa mu yi auratayya da shi.
Haka nan zuwa yanzu duk wani abu da ya ke so na gama gogewa da iya su,  har ma nakan tambaye shi  ya 'akayi ya iya duk waɗannan abubuwan. Sai yace min koya ya yi shima a karance karance.


Kwatsam wata safiyar Lahadi baya fita kasuwa da wuri, yana falon Hajiya ni kuma  ina gyaran sasan shi.
Sai naji ƙarar shigar saƙo a wayarshi na kalli wayar,, gargaɗin da aka min ya faɗo min, amma sai na watsar na  ɗauka na janyo saman inna zan iya ganin saƙon sai naga ta Whatsapp ne, an turo Video ne kuma sunan sai naga an saka  NFS.
Bansan dalili ba sai naji gabana ya faɗi, an yi min nasiha sosai akan waya kowa faɗa  ya ke yi min in  kiyayi wayar mijina. Dan haka sai na aje.

 Amma  tun daga  ranar na tattara hankalina sai da  na gano cord ɗin wayar. Bayan kwana biyu sai na sake samun dama yana wanka na buɗe kai tsaye na shiga Whatsapp ɗin sa. Na yi searching wannan sunan sai ya fito min da chat ɗin su, duk da cewa  da turanci suke magana kuma gaskiya ni bana fahimtar turanci sosai  amma na gane hirar ta batsa ce ya goge Videos amma naga inda ya yi taggin yana faɗa mata cewa hoto ya yi kyau. 
Motsin sa ya sa na aje wayar na ci gaba da abinda na ke yi. Na yi ta kallon shi ina mamaki matukar mamaki. Ga wata tafasa da zuciya ta ke yi. Ya kalle ni, "Babyna ya aka yi ne?" Na ƙaƙaro murmushi kyau na ga ka ƙara wallahi ina kishinka kamar wasu matan suna sonka a waje. Ya yi 'yar dariya  "Baby ke dai Allah ya kyauta amma  mata yanzu ai ba'a raba su da son maza, suma mazan haka."
Nace Yawwa dan Allah to ina son ka buɗe min Whatsapp ka ga  duk 'yan makarantar mu suna yi, ina son muna zumunci.  Ya ɗan haɗe fuska, yace "Ki bari sai na canza miki waya  tukuna." Nace to Allah ya baka iko. Yace Ameen Baby na,ya saki fuska. Na raka shi yadda na saba na dawo na shiga ɗakina na soma sabon kuka, ina cewa wai me ya kai ni ne, me yasa na  dubo wa kai na damuwa. Amma naji mamaki wai Aliyu Shamaki shine ke neman mata!
Duk da haka ban daddara ba yana bacci na saci wayar na shige ban ɗaki na gama duba duk wasu mata da yake soyayya da su. Mata ne masu aji kyawawa sun fini komai, wani abin takaici harda wasu mata 'yan Film. 
Tambaya ta ita ce da wane lokaci ya ke samun haɗuwa da su?
🖊️🖊️
Bani  da  wanda  zan tunkara  in sanar da shi halin da nake ciki. Amma abinda ke bani takaici na kasa  faɗa masa cewa nasan abinda ya ke aikatawa.  Haka son sa a zuciya ta yana nan daram na kasa jin haushin sa, sai ma neman  yi masa uzri na  ke yi.  Ƙila ya fara ne lokacin da yake bashi da mata, yanzu aiki na ne in rabashi sa su.  Ko ƙila su ke binshi kuma iyakacin su a waya sai turo hoton kawai. Dan haka na ƙara dagewa na daina bacci sai na jira shi ya dawo kuma duk yadda ya ke so haka nake masa, sannan  da safe kafin ya fita wajibi ne sai na sauke wani haƙkin amma da an kwana biyu in na duba wayarsa sai inga  anyi masa sabon turi na tsiraici. Gashi na kasa daina dubawa, sai na yanke shawarar  komawa ga Allah ya bani mafita. Sai mun kwanta yana bacci zan tashi ina faɗawa Allah halin da nake  ciki ya taimake ni ya shirya mijina ya rabashi da wannan muguwar ɗabi'ar.

Yau ma ina tsaka da addu'a sai kuka ya ƙwace min ina kuka ina faɗawa Allah cewa. Ya Ubangiji! Kasan halin da na ke ciki Allah  kai ka kawo min wannan bawan naka har ƙofar gidan mu  Allah ka sani ban taɓa aikata zina ba, Allah  na san  cewa akwai wani abu da ka ke nufi da wannan haɗin  da ka yi. Bani  da wata mafita ko wata dabara Allah ka taikeni ka fidda shi a cikin wannan halin. Kuka ya tiƙe ni. Na shafa addu'o'in na ta shi naje gefen shi na kwanta na  matsa na shige jikinshi kamar yadda muka saba kwanciya. Sai naji ya matseni tsam ya ce    wai "Baby wace damuwa ce da ke wadda duk dare sai kin tashi kin yi wa Allah kuka.  Nasani shine wanda ya fi dacewa da ki kai masa kukanki, amma  tunda ya baki ni Baby ki faɗa min mana ko zan iya yin wani abu akai  in bazan iya yin komai ba sai in taya ki roƙon sa?"
Na  sake matse shi nace  nace wai dama ba bacci ka ke yi ba? Ba wata damuwa ce da ni ba, ina yi wa Allah godiya ne da ya bani kai a matsayin miji wanda wayo na da dabara ta ba su isa su bani ba.  
Ya sake matseni ya ce "Baby ni ne ya kamata inyi wa Allah godiya  samu mace irin ki sai mai babban rabo.Dan haka karki damu ki  kwantar da hankalin ki ni baku ne har aljanna."

Cikin kwanaki yanayi na ya fara canzawa na rame kuma na rage walwala. Shima ya lura da haka ya matsa min da tambaya na ce ba komai, ya siya min waya Iphone 13  yace in bawa Jamila waccan  buɗe min Whatsapp duk wai dan in saki raina,  ya min gargaɗi wai kar in shiga wasu groups irin na Whatsapp ɗinnan  wanda ake zuga mata, wai  Maman Mubina ta taɓa shiga wani group wanda suka yi ta samun matsala  da shi. " Nace masa zan kiyaye nace wa Hajita ta taya ni yi masa godiya  dama a gaban ta ya bani. Yana ta ƙoƙarin in saki jiki in koma walwala ta amma na kasa. Ina kuma ci gaba da bibiyar shi ta wayarshi ina ganin yadda yake ci gaba da hulɗa da mata, abinda na gama lura shine ya kan haɗu da wasu, wasu kuma baya haɗuwa da su,amma yana ba su kuɗi.
Cikin haka azumi ya gabato. Da dare yana falon Hajiya da yake tun daga wannan ranar nike zuwa ina zuba masa abincin dare da na safe, wanda da ashe Azima ke zuba masa na daren na safe kuma da kansa. Daga shi har Hajiya ni ce  ke zuba musu.
Hajiya tace Baby kin kuwa san Azima bata da lafiya kin duba ta? Nace bansani ba,tace to ya kamata ki yi mata sannu jiya da yau bata je makaranta ba. Nace Subhanallah! Na tashi na nufi duba ta tunda na zuba musu abincin. Tana lullɓe na mata sannu ta amsa,har zan fita sai tace  "Ki faɗawa Yaya ina jiran shi." Na yi shiru,sai na juyo nace kamar yaya kina kina jiranshi? Tace " Shi ya sani." Sai na ji gaban ya yi  wata muguwar faɗuwa tsoro da fargaba sun kamani kar dai har wannan yarinyar...Ta katseni, "Ko kina nufin baki san ni wacece a gurinsa ba?" Bance ƙala ba na fice domin yin sa'insa da yarinyar  zai zama zubda ƙimata. 
Na koma Falo na samu su Hajiya suna zancan Umara, nace da Hajiya zan jira in shafa maki maganin ƙafa tunda Azima ba lafiya. Tace "To Allah ya yi miki albarka jiya ma ba'a shafa ba. Na koma gefe ina kallo a talabijin.
Yace "Hajiya kujeru goma ne a wannan karon an ƙara biyu, yanzu sai ki bada sunayen mutane  bakwai ni da ke da kuma  Baby mune cikon na goma." Kamar a mafarki na ji maganar, zani Umara, amma sai dai ba dani suke magana ba dan haka sai na share na yi kamar banji ba. 
Hajiya ta ce ka cire Baby a maganar ta fiya Ummara da aikin Hajji sai wata shekarar. Ban waigo ba kuma ban nuna ina jinsu ba. Ba tare da ya tambayi ba'asi ba ya ce "To an cire ta."  Suka ci gaba da lissafin su. Sai kusan goma da rabi tace zo ki shafa min maganin nan. Na zo na fara shafa mata gami da matsa ƙafafun, tace "Kai  amma na ji daɗin yadda ki ka  matsa min ƙafafun nan, ina ganin ma dai ke zaki koma shafa. min maganin nan domin Azima sai ta koya. Nace to insha Allahu zan ke shafa miki. Shamaki yace, "wai kuwa likita ya duba jikin Azimar ? Hajiya tace ya duba ta,kasan bata rabo da  zazzaɓin cizon sauro, can take zuwa ɗan lambu can har magariba. Na dube shi, baka je ka duba ta bane? Yace  "Sai na shiga zan kwanta sai in duba ta.'
Daya ke ina son in wanke zargi sai na raya cewa zan bi bayanshi.  Haka kuwa nayi mun tafi tare mun sallami Hajiya na ce masa bari inje ɗakina in ɗakƙo kayan bacci.
Yana shiga falon shi  na dawo na shiga falon dai-dai lokacin yana fita ƙofar da zata kai shi gurin  su. Na bishi sai da 
na ga ya tura ɗakin Azimar ya shiga sannan na bishi ciki faduwa gaba tare da fatan kar zargi na ya zama gaskiya. Dai-dai Window bana jin komai na yanke shawarar in afka ɗakin kawai tare da sallama ko zan tsinci kalma guda ɗaya da zan gamsu. Dan haka sai na afka kawai tare da sallama. Yana tsaye bakin gadon ya maida hannuwan shi duka baya, tana kwance  riginnine tana kallon shi yana magana. Kalma ɗaya na tsinta a maganar itace.. " Baruwana..." Na kalleshi sai na ga ya yi alamar rashin gaskiya amma sai ya da ke. Na dube ta sannu da jiki Azima fuskarta ba walwala tace Yawwa. Na dube shi,  Nace ta ƙi tasha magani ne baji kana cewa baruwanka? Da sauri ya ce ba maganar ki ɓace, muje ya dube ta yace "Allah ya ƙara sauƙi." Na sake kallon ta ƙwalla ce a idanunta,gaba na ya faɗi ko dai ya haiƙewa yarinyar nan ne to Allah ya sa ba ciki ne da ita ba. Sai naji na kasa jan ƙafafuna na tsaya ina kallon ta. Muryar shi ce ta katse ni. "Muje mana Baby" Na ja ƙafa na bishi  dai dai window yara ya tsaya yana kallon su. Ni kuma shi nake kallo ina me takaici abinda ya ke aikatawa amma kamannin shi na salihan mutane ba zai taɓa bari a zarge shi ba. Ya  yafito ni da hannu na isa gurinsa ya kama kafaɗa ta yace Kalli yaranki suna ta bacci 'yan rigim. Na lalle su abin sha'awa kowacce laf a gadon ta. Nace Ina son yaran nan sosai musamman Anisa ƙila domin ta kasance ita ce ƙara. Yace "Ba domin tana ƙarama bane, tun ranar da mahaifiyar ta ta haifeta kowa ya ganta sai ta shigar masa rai."  Nace Allah sarki, wai kuwa iyayen su suna zuwa su gan su? Yace "Gaskiya dai   ba sa zuwa,kuma Hajiya ce ta tsara haka,amma duk hutu ana kai su suyi sati ɗaya sai a ɗakko su." Na ɗaga kai sannan nace Allah sarki amma kana yi wa yara nan addu'a ko Allah ya tsare su daga sharrin zamani.  Yace "Baby  daga dukkan sharri na ke musu addu'ar tsari." Ya kama hannu na muje  muje ɗaki ki faɗa min yaushe zaki bani ta wajen ki Baby Zeena ɗin? " Na bishi ina faɗin ni bana son ma in haihu. Bansan a fili na furta kalmar ba sai da naga ya tsaya can. Na kalli  fuskar shi  launin fuskar shi ta canza gaba ɗaya, wannan ce rana ta farko tunda na zo gidan da naga ɓacin ransa a kaina, ya tsira min ido take fargaba da tsoro suka tsirga min. Ya fincike ni zuwa ɗakin baccin sa ya tura ni kan gado ya jawo kujera ya zauna a gabana  ya ce "Maimaita abinda ki ka faɗa." Na girgiza kai cikin tsoro tare da ɗora tafin hannuna a bakina. Yace "Ki maimaita!" Yadda ya yi maganar da ƙarfi sai na tsorata hawaye suka soma zubo wa,nace nifa na yi tsammanin a zuciya na yi maganar. Yace "To me yasa zaki fadi hakan ko a zuciyar ki? Kice ke bakya son ki haihu to faɗa min da lilinki kuma kar ki sake ki min ƙarya." A zuciyata dalilina saboda neman matan da ya ke yi ne, kuma naji ance duk abinda ka yi wa ɗan wani sai anyi wa naka. Amma bani da damar faɗar hakan    dan haka sai nace  Ni dama na faɗi haka ne saboda ina jin tsoro kada  in haihu ni ma ka sake ni kamar yadda ka saki  su Maman   Anisa kuma ka karɓi 'yar ka kabar ni ina tunanin ku. Na kai ƙarshen maganar da sakin wani kukan. Ya tashi ya dawo bakin gado ya janyo ni jikinsa ya rungume ni tsam. Yace" Baby ni da ke babu abinda zai rabamu sai mutuwa, akan ki na fara soyayya duk auren baya ashe ba soyayya na yi ba sha'awa ce kawai."  Na ɗago na dube shi nace  dama ana aure saboda sha'awa? Yace "Ni kaina ban gane hakan ba sai bayan auren sai inji duk sun fita a raina." Nace sai kawai ka sake su? Yace  'A'a  Baby babu wadda na saka saboda hakan sai bisa wani dalili na Hajiya wanda har yanzu ban san  shi ba." Nace  Ni ma na fara fita a kan ka ko? Cikin far gaba na yi tambayar. Yace   "Baby kullum ƙara son ki nake yi, da kika ce baki son ki haihu kalmar ta min zafi, ya kai hannu ya shafa cikina, na ƙosa inga wannan shafafen cikin ya tasa ya ɗanyi tudu, ina son inga naki salon laulayin dame zai zo." Na zuba mishi idanu a zuciya ta kuwa tunowa ta ke da  kalaman da ya ke rubutawa na batsa da hannun sa yana turawa matan banza,ga waccan yarinyar da nake zargin su da ita.

Ya hura min ƙwayar idanu tare da faɗin "Kamar kina min kallon tuhuma Baby."   Nace Me zaka yi wanda zai sa in tuhume ka?  Kai mijina ne mai gaskiya da riƙon amana,ga ibada kyauta da sadaka gidan ku ya yi fice, gashi ka tsare kanka daga sharholiyar zamani ta bin matan banza da yawancin mazaje ke yi,ko tunanin bayansu basa yi,. Ina matuƙar tausayin ahalin mazinata, domin sai uba ya ja a yi wa 'yarsa a banza ba tare da hakkinta ba .Ko miji ya ja wa matar sa ɗa ya jawa uwarsa...Hannu ya sa ya rufe min baki tare da faɗin "Ki taya su addu'a Allah ya shirye su. Ni yaushe ma na samu lokacin matata har bare in tsaya neman wasu matan. Ina da kamar ki wace damuwa gare ni. Baby  komai na ke so kina min yadda ki ke sakin jiki da ni a gurin kwanciya ban taɓa samun haka ba. Kina kore duk wata sha'awa tawa. A zuciya ta nace kaji ƙarya.  Ko  a  wannan daren na yi bincike a wayarsa, kuma sunyi alƙawari da wata za su haɗu ranar Lahadi da ƙarfe sha biyu.
....
A Cikin  kwanaki  kullum ina yin tunani aka yadda ya kamata in daƙile wannan haduwar ta sa da karuwar nan, kwata kwata bana son yasan nasan abinda ya ke aikatawa domin ɓoye min ɗin ma alfarma ce, in har namiji ya na aikata wani laifi ya ɓoye miki alfarma ce kar ki sake ki binciko, sannan in har kin gano to karki nuna masa domin zai yi borin kunya ne ya nuna miki bai damu ba, sannan zaman lafiya ya ƙare. Zuciya ta ce ta yi min wannan karatun don haka sai na ƙara yin ƙoƙarin daurewa. Kuma na fahimci cewa kowane iyali suna da tasu matsalar  wasu rigingimu da munafirci, kamar ahalin su Abbanmu kenan. Wasu 'yan shaye shaye suke da su a cikin nasu ahalin.Wasu kuma ɓarayi. To sukuma nan manemin mata Allah ya basu gane nima ya zama cikin ƙaddara ta. In na tada bala'i na tafi bansan dawa zan haɗu ba a gaba. 
Ranar asabar na sake bincika wayar sunyi magana cewa zai aiko a ɗauke ta tsakanin shabiyu zuwa ƙarfe ɗaya. 
Na tashi zaune na ƙare mishi kallo cikin dare yana bacci nace zan gwada wata dabara Allah ka tsaya min. 
Na riƙe cikina ina ta juyi ina ɗan kuka ina faɗin wayyo cikina. Ya farka a gigice ya kamani yana tambaya ta, da kyar nace cikina ne ke ciwo. Ya tashi ganin yadda ciwon ke ƙara tsananta ya kira wayar Hajiya ya faɗa mata. Tace "Subhanallah!  Ka zo ka amshi ko plagin ka bata kafin asbashi a kira likita."  To haka  dai aka kwana a kaina ina birgima,yau  da ga salla  wannan zaman na safe na gurin Hajiya ranar bai samu ba, da  zai tafi salla sai na yi laf kamar bacci ya sace ni. Yana fita na tashi na yi salla na dawo na ɗora ina juya juya har na faɗo daga kan gadon. Shi kuma bayan sun gaisa da Hajiya  ta tambayi jikina yace sai gefin asbahi sannan bacci ya ɗan sace ni, yace shi kanshi bacci ya ke ji yanzu idanunshi sai raɗaɗi suke yi. Hajiya tace "Ka kira likitan ko?" Yace munyi waya yana hanyar zuwa nan ɗin,. Hajiya tace  "Allah ya sawaƙa kuma ba ciki gareta ba ko?" Shamaki yace gaskiya dai bansani ba, amma  a wannan sati tayi al'adar ta. Hajiya tace To" bari likitan ya ƙaraso muji."

Kiran likitan ya shigo,Shamaki ya ce gashi nan ma bari in shigo da shi. Har Hajiya suka nufin ɗakin Shamaki ni kuwa lokacin ina tsaka da kukan  baƙin ciki  jin motsin su ya sa na dafe  ciki  na shiga juyi. Shamaki ne ya rugo da gudu yana faɗin "Subhanallah faɗowa ki kayi haƙa Baby! Ya ɗauke ni ya mayar kan gadon yana min sannu, sai naji muryar Hajiya itama tana min sannu cikin magana da ƙyar nace a kai ni gurin Ummanmu zan mutu ne. Hajiya tace  "Inda mutuwar ce 'yannan wane ke ki furta ta,zafin ciwon ne Allah ya baƙi lafiya likita ka duba ta sosai  ni bari in koma  Allah ya sawaƙa."

Duk inda likita ya latsa da hannu a cikina sai in saki ƙara, yace a sani a mota kawai muje Asibiti a yi hoto domin a gano ina matsalar ta ke, ya kira Hajiya ya faɗa mata, sannan ya canza kaya ni kuma ya zira min  hijabi akan kayan bacci ya ɗakko ni kamar ya ɗau jinjiri muka fita mota. 
Iya gwaje gwajen likita bai iya go komai a cikina ba, don haka sai ya gayyaci wani likita wanda ya yi shura a fanni cikin  kafin yazo aka min allurai dan rage raɗaɗi sannan aka samin ruwa da allurar saka bacci. Bacci ya yi gaba da ni wanda har likitan ya zo suka yi hoto an gane wane ina da sanyin mara da kuma tsakuwa wanda ake ganin tsakuwar ce ma ta soma taruwa, za a bani maganin ta taru guri guda in ya so sai a yimin aiki.  In kuma anga yiwuwar  ba sai anyi aiki ba sai a bani magani ta narke.

Ni dai  ban farka ba tunda a kwai bashin bacci sai kusan  ƙarfe biyu, ina ganin  Asibiti na tuno  komai da komai  zan motsa sai  ƙaran wayar  shi ce ta tashe ni, bai san na farka ba yana magana can  ƙasa ƙasa daga can kusa da bakin ƙofa  da yake kunne na kamar na maciji ya ke ba dai jiyo magana ba, naji yana faɗin. "Na faɗa miki cewa   na miki magana ta Whatsapp ki duba mana mata ta bata da lafiya yanzu haka muna Asibiti in na samu lokaci za mu sake saka rana don haka karki sake kiran wayata.
Alhamdulillah na furta a hankali, na wahala kuma na yi ƙarya,amma na yi nasarar  hana aikata babban laifi wato zina.  Ya dawo ina miƙa tare da salati, yace "Baby kin farka sannu ya jikin.?"  Ya kama hannu na yana murzawa. Na zuba mishi idanu, kishi da son shi suka sake tirniƙe ni. Nima na matsa hannun shi a hankali nace dan Allah kana so na sosai?    Ya tsuguno  ya ɗora karan hanci shi a kan nawa, yace "Baby me yasa ki ke ta kokwanto?" Ka sake tabbatar min, na faɗa hawaye suna zubowa daga cikin idanuna. Yace "Baby ina matuƙar son ki." Na sa tafin hannuwa na guda biyu na  ɗora akan kumatunsa, nace   Ni kuma nayi maka alƙawarin zan yi maka duk wata biyayya zan rufa maka duk wani asiri zan baka duk wata kariya wadda nake da iko.
Ya ɗanyi shiru, can ya yi murmushi "Baby  za dai ki min biyayya amma rufin asiri ko kariya  ai nine zan miki wannan amma ki taya ni da addu'ao nan da ki ka saba."  Nace  to ba damuwa muje gida tunda na samu sauƙi, gashi baka je kasuwa ba kai sam yau. Yace "Ya zanje kasuwa mata ta tana cikin mawuyacin hali." Nace  na gode da kulawa. Yace bari inje in yiwa likitan magana.

An sallame ni da tarin magunguna,muna isa gida  Hajiya ta min sannu su Juma kuwa har ɗaki. Ranar dai Shamaki bai fita kasuwa ba,kuma banga Hajiya ta damu da rashin fitarsa ba, yana gurinta kaɗan kaɗan ya zo ya duba ni.


Kwana uku bayan wannan diramar ina  zaune gaban Hajiya ina yi mata tausa a ƙafa, tace "Me yasa baki sanar da iyayenki rashin lafiyar ki ba? Irin wannan ciwo da ki ka yi mai azaba zai iya kai mutum lahira."  nace  na ga ana kula dani  sosai kuma kar in tada musu hankali shiyasa. Tace "Kinyi tunani mai kyau,  Allah ya ƙara lafiya, ta ci gaba Shamaki ya na sonki, ki yi amfani da hakan ki taimaki rayuwarsa." Kalaman suka ɗaure min kai, me hakan ke nufi? Na tambayi zuciya ta. Hajiya ce kawai zata iya wayar min da kai, don haka sai na ce. Tayaya zan iya amfani da haka in taimake shi? Kuma wane irin taimako?  Tace "Babu buƙatar dogon bayani ni dai zan ci gaba da kula da yiwuwar hakan." Nace to Allah ya bani iko, ni zanyi koma menene matsawar hakan zai taimake shi.  Hajiya tace kin kyauta
Juma ta shigo ta zauna tace ina son magana da ke ne Hajiya.
A duk lokacin da Juma ta yi irin wannan furucin Hajiya ta san tana buƙatar su keɓe ne. Dan haka sai ta ce,   " Rabi'atu ba mu guri mu yi magana. Na tashi na nufi gurin yara. Azima tana zaune kamar kullum da littafin a hannun ta. Ban  damu da ƙin amsa sallama ta ba,domin  nasani ta saba. Yaran suka nufo ni su duka suna tambaya ko zanyi musu tatsuniya. Nace su bari sai gobe Alhamis tunda babu islamiyya in mun gama karatu sai in yi musu. Juma  tayi sallama muka amsa tace "Azima Hajiya tana kira."   Sai da ta ja dogon tsaki sannan tace  faɗa mata  ina zuwa.  Juma ta jima da tafiya kafin Azima ta sake yin tsaki ta yashi tana ƙunƙunai.  Nabi bayanta da kallo ina mamakin wani faɗi da naga ta yi. Ji nayi duk na tsargu, na  tashi na nufi ɗakina,

Gaban hoton mu na tsaya wanda yake bani kyauta ina kallo shi. wayata ta yi ringin na ɗauka na kalli fuskar wayar na sa a kunne tare da faɗin babban baƙo ka dawo ne? Yace "Duk jan lokacin da aka yi ana nema min suna ƙarshe in ƙare da wani babban baƙo babu ko daɗin ji." Na yi dariya nace in har kaine Babban baƙon mu na ranar saukar karatunmu to kuwa sunan da zaka ci gaba da amsawa ke nan. Yace "A hakan ma ni ne da godiya, domin a keɓaɓɓen lokaci akan kira ni da  Baby sweet heart da sauran sunaye cikin shagwaɓa. To  kina ina ne yanzu?" Nace ina zani ina gida akwai wani abu ne?" Yace  "a'a' Na kira Hajiya ne bata ɗaga ba, nace ina ɗakina ne amma bari in duba maka, kariƙe wayar har inja falon, yace "to kije ina jinki. 
Na isa falon Azima ce zaune su da Hajiya kan Azima a ƙasa kamar dai tana kuka, Hajiya kuma cikin wani yanayi da bazan iya fassarawa ba.  Na ƙarasa nace Hajiya Shamaki ne ya ke son ku yi magana. Hannu kawai ta ɗaga min, wanda bana bukatar sai an faɗamin cewa bata son jin maganar kowa.
🖊️🖊️🖊️
*HAMSHAƘIYAR UWA🧕🏻*


               *NA*


*HALIMA ABDULLAHI K/ MASHI*


        _PAID BOOK_
_Kuɗin karatu ₦600_
_Account number 0700549935 Halima Abdullahi Access Bank a turo shaidar biya ta wannan number 08140004302 ko katin Mtn_
_Phone 08140004302_ 

           *DOKA*
_Ban amince wani ya ɗora littafin nan a wani Social media ba,ko a maida mini shi Audio ba tare da iznina ba yin haka daidai yake da fuskantar fushin hukuma. A kiyaye_


*Masu son a Tallata masu hajarsu suyi magana ta wannan number 09068032427*

                  *Page 34*

Ta katse ni, "Bakya buƙatar dogon tunani Rabi'atu, akwai wani sirri ne da ki ke ɓoye wa na sa?" Na girgiza kai babu Hajiya. Tace "Gaskiya ban yarda ba, kina dai rufawa mijin ki asiri ne, ina son ki sani kalmar ki da kika furta ita take nuna cewa mijinki ya na leƙe leƙe." Na ce Subhanallah Hajiya bana zargin sa kuma bashi da kama da haka, in kin duba sam bashi da lokacin kansa bare na yawon banza,kawai dai na furta ne saboda akwai masu yi, ni kuma  godiya ce ga Allah da bai bani irin wancan ba,ya bani wanda zai aje mu mu huɗu.
Hajiya tace "To iya magana Sarkin zance  Allah ya shiryar da duk ɗan musulmi. Nace Ameen,tace tashi ki kai masa kankanar, saura kije ki faɗa masa abinda na ce game da ƙara aurensa. Na ce bazan ce komai ba.

Na tafi da kankana na tura falon a hankali na shiga baya fakon na aje masa a gurin da yake ajewa na nufi ɗakin zan shiga da yake tun da na saka shi a tarkon zargina bana yin wani kwakwaran motsi in zan shiga gurinsa. Cikin Sa'a naji yana waya, yana faɗin  "Sweetheart gaskiya ban taɓa samu mace mai suna mace kamar ki ba, a tafiyar nan ta sati ɗaya kin ji dadi  banso muka rabu ba. Ta faɗa masa wani abu sai naji ya ce "Da gaske Babyna to ai kin haɗu ne, bana son a yi min  kishiya don Allah a  dai  riƙe min  amana. Kuma a turo min hotuna in kalli abubuwan... Hannu na saka na toshe kunnuwa na,sannan na juya da sauri, cikin rashi sa'a na bigi wata tukunyar  fulawa da ke aje a gefe sai ta faɗi. Da sauri ya katse wayar ya fito,daidai lokacin na murɗa ƙofar zan fita, yace Baby! Yadda ya kira ni kasan cikin  fargaba ya ke.
Bazan iya juyowa in Kalle shi ba,kalaman sa suna min yawo a cikin kai dan haka sai kawai na fice,da gudu na ƙarasa ɗakina kan gado na faɗa ina maida numfashi na soma karanta duk wata addu'a da ta zo baki na. Ina jin ƙarar buɗe ƙofa nasan shine, don haka sai na soma  ƙokarin daidaita yanayi na. Ya shigo ya tsaya yana kallo na. Na ɗago da kyar na zuba mishi ido. Hawaye suka soma kwaranya a idanuna. Ya zauna jiki a sanyaye, ya ce. "Menene ki ka fita da sauri ina kiran ki?" Cikin rawar murya da zubar hawaye nace babu komai. Ya kama hannuwa na, a yau sai   naji  tafin hannun sa mai taushi  kamar  ƙaya . Yace Baby dole akwai wani abu ki faɗa min. Na girgiza kai ba komai. Na saɓule hannu na daga nasa,kaje ka ci kankanar ka na ajiye. Ya ƙara kama hannu na "To tashi muje mu sha sai mu kwanta. " Na sunkuyar da kai, ka yi  haƙuri yau zan kwana a nan. Ya yi shiru, yana ƙoƙarin tabbatar da zargin sa,tabbas yarinyar nan ta ji wayar sa. Ya sunkuyar da kai yana tunanin abinda ya kamata ya yi. Na zame a hankali na kwanta ina nanata ambaton sunaye Allah a zuciyata ba shakka duk matar da mijinta ke neman matan waje alal haƙiƙa  tana cikin masifa.Na lumshe ido hawaye suna kwaranya ta gefe. Ina jinsa ya  miƙe jiki ba ƙarfi ya kama hanya,na bishi da kallo har ya fice ya rufo min ƙofa,na tashi na zauna zaman dirshan na saka kuka. Nayi mai isata, sannan na miƙe na shiga ban ɗaki na ɗauro Alwala na zo na shiga jero salla, ba zan iya ƙirga yawan sallamar da na yi ba har sai da naji ina jin kiri sannan na zube a sujjada ina raira kuka a gaban Ubangiji na kasa furta komai sai faɗi nake Ya Allah!  kai ne mahalicci na, Allah ka gani,Ya Allah! Ka gani.  Bacci ya ɗauke ni a nan, a durƙushe.

Kiran sallar farko ya farkar da ni, na tashi   duk jikina ya yi tsami saboda irin kwanciyar da nayi dakyar na yo alwala nazo na ɗora sallah. Aka tayar da sallah inajin yana ƙwanƙwasa ƙofa ta,ban tashi ba na ci gaba da sallah. Bayan na idar na zauna ina tunanin kishin me zan tsaya yi da duk wadda zai auro, domin da ya kawo su ya aje zai komawa matan waje, kuma duk yadda aka yi Hajiya tasan yana bin mata, tana zaton ko na gano ne. Yanzu wane mataki ya kamata in ɗauka shine damuwa ta. Na farko  bazan nemi ya sake ni ba, domin yin hakan babban laifi ne,banda haka sonshi ko kyas bai ragu a zuciyata ba amma na san tabbas ina jin haushin sa a yanzu,yana faɗawa wata ƙaruwa wai shi  bai taɓa jin mace irinta ba,ni kuma fa? 
Wata zuciyar tace ki dafa shi da ruwan sanyi dan kina sonshi kar ki yarda ki zama kamar wata shashasha. A fili nace Allah ka bani basirar yadda zan tafiyar da wannan bawan naka.Allah ka shiryar da shi.
Wayata ta soma ringin a firgice na ɗakko ta kardai wani abu ne ya faru a gidan mu. Ashe shine, yace ki zo ki same ni a gurin Hajiya. Nace to.
Ashe shima haka ya kwana cikin tashin hankali ya tabbatar  taji maganar dan haka sai da ya gama tunanin abinda ya kamata ya yi ƙarshe ya yanke shawarar kawai ya faɗawa Hajiya ko ma dai menene ta shawo kanta domin shi duk nauyin ta ya kamashi balle da ya zauna yana tuna kalaman batsa da suka dinga musaya da yarinyar bai san tun yaushe ta shigo ba. Inhar ta ji komai gaskiya ya yi abin kunya babba.

Na durƙusa na gaida Hajiya kamar yadda na saba. Na dube shi shima na gaishe shi kamar ba komai. 
 Ya kalli Hajiya ya sunkuyar da kai, sannan yace Hajiya na kawo kaina ne bisa ga wani laifi da nayi Wa Baby,ina son a taya ni bata haƙuri kuma insha Allahu zan kiyaye. Ciki mamaki Hajiya ta ke kallon baƙon lamari Shamaki yana neman afwar Babu har da haɗawa da ita,to wane irin laifi ne haka? Na  katse mata tunani da cewa Ya Salam! ni ce kaimin laifi? Yace ki bar wani alaye Baby na yi kawai tun jiya kin dage ba komai,amma kina ta kuka shi kuka dama ana yin shi haka kawai ne, kuma na ga tsanata a ƙwayar idanunki kin ƙauracewa shimfiɗa ta ko bacci banyi ba. Bazan jure kiyi fushi da ni ba. Na kalli Hajiya wadda ta tsura min ido, na sunkuyar da kai. Hajiya tace ka tashi ka shiga ciki ka bamu guri.

Na gyara zama,ta ce Rabi'atu jiya ya muka yi dake anan gurin? Na ɗago na dubeta ina ƙoƙarin tunawa,  nace munyi magana da yawa musamman ta aurensa da Azima. Tace "Yawwa amma ya muka rabu?" Nace kince kar in nuna masa munyi maganar.  Tace Yawwa to kuma ya  akayi kika yanke masa irin wannan hukuncin na azabtarwa?"  Nace  Hajiya wallahi yadda muka yi maganar nan a nan gurin wallahi a nan nabarta. Bance banji zafin kishi ba,amma wannan ba laifi bane dan zai ƙara aure zan bashi duk wani goyon baya Hajiya wallahi bazan ɗaga masa hankali ba.
Tace to faɗa  min menene ya yi miki?"
Na sunkuyar da kai nace Hajiya kiyi hakuri nasan Shamaki ɗanki ne,kuma kina sonshi fiye da kowa, amma ni kuma mijina ne akwai wani sirri tsakaninmu  wanda ya kamata in suturta shi daga ni sai shi sai Allah. Ina   neman alfarma ki bar wannan maganar ta wuce a gurina ki ƙara yi masa addu'a kawai. Yau ce rana ta farko da naga jikin Hajiya ya yi sanyi harma ta rasa abin faɗi na kusan sakwan talatin. Sannan ta ja wani dogon numfashi tace, "Ki sani riƙe abu a zuciya yana haifar da ciwo,tattauna Matsala da wani yana rage damuwar kuma ni ce  mafi dacewa ki tattauna wannan damuwar da ni."  Nace Hajiya dole ne mu koyi yadda zamu kashe mu rufe domin samun kwanciyar hankalin ki, duk da ban kasance likita ba, a shekarun ki yanzu  bakya buƙatar duk wani abu da zai tada miki hankali. Tace  "Babban abinda ya fi komai ɗaga min hankali shine inga Shamaki a damuwa, ina yin kowane  irin abu dan in samar masa da kwanciyar hankali aurenki misali ne." Na yi shiru, ina tunani Hajiya tana yi wa ɗanta makauniyar soyayya wadda ta sa sam bata iya hango matsala. Na dube ta, zan yi iya yi na inga bai shiga cikin wata damuwa ba daga yau. Naɗaga yatsa kamar mai ɗaukar alƙawari. Bata ce ƙala ba ta ɗaga waya ta kirashi,ya zo ya zauna yana satar kallo na. Tace "Shamaki matar ka ta dage akan babu komai da ka yi mata, sai dai ina mai baka shawara ka yi ƙoƙari ka gyara abinda ka ɓata a idanunta. Ya kalle ni, na yi ɗan murmushi ka yi hakuri da yanayin da na saka ka a ciki. Shi dai idanu ya zuba min yana kallona. Anisa ta shigo ta nufi gurin Hajiya da littafi a hannu ta gaisheta sannan ta gaida Dadynsu,sai ta dube ni Momy ina kwana, ta zauna kan cinya ta,tace Momy Anty Azima bata yi min Homework ba. Na amshi littafin ina dubawa, nace to zo muje gefe mu yi. Na koya mata Rahin ta zo ta tafi da ita domin yi mata shirin makaranta. Na dubi Hajiya suna magana ƙasa ƙasa da Shamaki nace zan dawo kafin su Juma su haɗa abin karyawa.

Lokacin da ya shigo domin shirin tafiya kasuwa ina gyaran gadon shi, ya tsaya ya harɗe hannayen shi yana kallo na, na ce akwai wani abu ne? Ya girgiza kai sannan ya shige banɗaki.
Na fito masa da kaya kamar yadda na saba ya shirya tsaf na ɗauki jakarsa na rataya a kafaɗa. Ya janyo ni zuwa jikinsa ya rungume ya sa hannuwan shi guda biyu ya ɗago fuskata ido cikin ido muke kallon juna, yace "Baby yanzu  bazaki  faɗa min.. Nasa tafin hannu na narufe mishi baki tare da faɗin shissss ya wuce babban baƙo. Muje ka tafi Allah ya tsare gabanka da bayan ka. Yace kimin alƙawarin cewa bazaki yi kuka ba."  Nace bazan yi ba. Ya sunbaci goshina sannan muka tafi tare.

Cikin satin na zama cikin taka tsantsan kuma na duba wayar shi  naga 'yan mata sun masa magana amma duk bai bada amsa ba. Babu daɗin ganin haka tabbas an ɗan samu ci gaba domin hakan da ma ya taimaka inda na tada bala'i da sai ya tada borin kunya ya yi bala'i kuma ya murje harma ya ke min gadara a gabana sai ya yi wayar shi tunda ya lura bazan iya komai ba. 
Matar Abokin shi Alhaji Shamsu ta haihu , yace in shirya da dare zamuje barka. A gaban Hajiya ya yi maganar na ji daɗi domin ina son muna ɗan fita da shi.  Hajiya tace ka je kai kaɗai ita kuma anjima ta shirya direba ya kaita  ka bata abin barka. In kuma taron suna zata je shikenan sai ta bari sai ranar. Ya kalle ni kamar yana son yaga  yadda zanyi tunda yasan ina son mu fita da shi na sha faɗa masa cewa ina son mu ɗan fita ko a ƙafa ne, sai ya ce inyi hakuri in ya samu lokaci ƙasar waje ma zamu fita.

Washe gari ya bani zannuwa biyu da dubu goma ya ce inje barka shi baya son zuwa suna ɗin nan. Nace to. Na sanar da Hajiya tace to in shirya baya azahar.
Mace mai fara'a maman Haidar wai takwara aka yi wa Shamaki, nace a lallai ki ce ni aka yi wa haihuwar amma bai faɗa min ba. Tace ai bai faɗa masa ba sai ranar zaiji. Nace to ki ce in zuge baki na. Tace gaskiya kam. Da tare zamu zo sai kuma yana da uzri. Tace "Ko kuma Hajiya ta hana ba."  Nace  Ya zata hana mu fita tare, cikin mamakin yadda aka yi ta san maganar na yi tambayar. Tace  "Ba gulma ba amma ko zuwanki na sha mamaki, duk matan Shamaki sai dai su saci hanya su ziyarci mutane, bata son su yi hulɗa da kowa, shiyasa ki ka ga ko gurinki ban zo ba." Na gyara zama domin jin kanun labarai. Nace to ko domin ni ban jima bane shiyasa  bata fara min ba? Tace "Ƙila dai ɗan ke yarinya ce ƙarama shiyasa bakya ganewa. Shekara ɗaya na cika ta ke sa shi ya saki mace tace wai bata ci jarabawa ba,ko uban me ta ke jarabtawa oho mata." Nace ce duk bansan wannan ba,ke ya 'aka yi  kika sani? Tace "Tsoro na ke kar magana ta fito." Nace sai dai in ke ki ka faɗa amma ni bana haka kamar kin haƙa rami kin saka.
Tace "Ai Kinsan Maman Anisa ƙawata ce munyi makaranta a gurin bikina suka haɗu da Shamaki suka yi aure, kar ki ga irin son da suke yi wa juna amma shekara na cika ta sa ya sake ta. Har yanzu suna son juna kuma tace min kuma zasu iya maida auren su." Gabana ya faɗi amma sai na saki murmushi nace ya faɗa min ai baya ɓoye min komai, ta ce "Haba dai." Nace ƙwarai kuwa. Tace Kenan har  irin zaman su da maman Mubina da Meema?" Nace kina shakka ne? Tace "A 'a Naga  ita Maman Anisa bai taɓa  faɗa mata komai game da su ba." Nace Kinsan so kala kala ne ni komai na shi na sani. Tace  ni  Uwar gidana sun saba da Maman Meema sun zama ƙawaye tunda matan abokai ne,to ita ke ba uwargidana  labarin zaman su shine ta ke bani." Nace dama ku biyu ne? Tace e uwargidana anjima nan zaki ganta tunda muna zama lafiya. " Nace yafi muku sauƙi yaushe zaka tsaya fitina akan namiji? Tace ashe kin gane ga mazan nan namu masu neman matan tsiya kuna nan kuna faɗa wasu na can na faranta musu. Na ce ai kuwa Allah dai ya shirye su. Ta sake kallo na da taji bance komai ba. "Ashe kinsan suna neman mata?" Nayi "yar dariya akwai wani da zaka sheda ne yanzu a maza? Ta taɓa baki tace babu. Amma ya faɗa miki har yanzu suna fita da maman Anisa?" Na yi shiru da alamu matar nan so take ta hasala ni kuma kamar aike. Nace duk  na sani,  nifa da kika ganni duk wadda ta zubda kanta ta bashi ya bi ya tsallake ruwanta. Ta buɗe baki cikin mamaki, tace  "Kin ɗaure mishi gindi kenan? Nace To Maman Haidar ina son mijina ya yi abinda ya ke so. Tace "Yanzu na gane abinda ya sa Hajiya bata nuna muku mugun halinta ba. Ita ke ɗaure mishi gindi yake bin mata." Nace To shi Mijinki wa ya ɗaure mishi nashi gindin? Ta saki dariya gaskiya kullum muna ƙorafi muna masa addu'a. Nace to ya bari? Tace ya dai rage da har a gabanmu yake waya da 'yan matan shi, sai da muka tada balli. Shine yake yi a ɗakin shi . 
Sallamar wasu mata muka ji ta amsa ta leƙo sai naji tana faɗin a kamar haɗin baki ga Maman Anisa da Maman Meema. Gabana ya yanke ya yi wata muguwar faɗuwa.
🖊️🖊️🖊
️Na dake domin na gane  duk yadda aka yi kiran su ta yi a waya,ko ta tura musu message tun da na lura wayar ta tana hannun ta tunda na zo, amma dai banga ta yi waya ba. Muka bi juna da kallo ni da su, lokacin da suka zauna, na gane Naman Anisa domin suna da kamanni, na  kalli. Wadda nake zaton ita ce uwargidan maijego ta ce "Amarsu ce aka zo mana Barka?" Na bi ta da kallo ban  amsa ba.  Wadda na ke zaton Maman Meema ce  tace  "Amaryar ma?"  Wai a zuwan bata sani ba.  Mai jego ta amshe da sauri ta ce "Amaryar Shamaki mana." Maman Anisa ta zaro ido,  Tare Da faɗin Shamak dai  "Dama ke ce Amaryar Allah sarki, har kin bani tausayi  ta yatsina baki, gata yarinya wannan tafi sha biyar ma,  kai Allah sarki ya zaman ɗaki? Har yanzu kwanciya bata gundire ki ba.? Kin lura dai gidan Zeena akwai na'ura ki bi a hankali. Ta ci gaba.
  "Yawwa ki lura da  su Juma 'yan leƙen asirin Hajiya ne. Kin gane ai?" Murmushi na yi, 
Kasu dai kamar wayayyu kuma dai kyawawa ne dan na yarda sun fini a kyau,amma abin takaici babu iji ba iya magana bare tauna kalma.
Na maida  kallo na ga  Maman Meema  wadda take faɗin  "Ko bata iya magana ne?"  Na yi ɗan murmushi sannan nace ina yininku?"  "Ai ashe bamu gaisa ba." Inji Naman Anisa. Sai kuma suka amsa lafiya lau." Maman Anisa  sai yatsina take yi tana hare harare ta miƙe tana danna waya,can ta kara a kunne sai tana faɗin  Dadyn Anisa wannan karon kuma a haka aka ƙare? Duk mu ukun da ka rabu damu muna da kyau da diri bana kuma muciya da zani aka ɗakko."  Mai jego ta  tashi da sauri hankaɗa ta ciki tana faɗin shiga kiyi a ciki uwar neman jaraba. Na yi ɗan murmushi, ko kusa ban ji wani haushi ba,domin dai ko ma me zata faɗa yanzu dai ni ke  da miji to wane kula su zanyi? Maman Meema tace "Nima dai sai kallon ta nake ina mamaki wai ace  kamar Shamaki ya auri wannan yarinyar, koda yake tausayi ma ni take bani wallahi, watan ta nawa yanzu?" Kishiyar maijego tace ƙila zata yi wata biyu ko uku.  

Ta kalle ni  " Ki fara ƙirga lokacin barinki gidan. Allah ya sa dai kema kina da ciki, duk rintsi  randa gado ya taso dole sai kin shigo ciki." Hajiya dai baƙin ciki take yi kar a zauna da ɗanta a samu gado, da ace zai yiwu ta bawa ɗanta abinda matan shi zasu bashi wallahi bazata taɓa barin shi ya yi aure ba.

Na lalle ta nace, da farko banyi niyyar cewa komai ba, domin bani da magana da ku duk kun girme ni, kuma banga laifin ku a cin zarafin da kuka yi min ba, laifi nane da nazo barka har maijego ta kira ku domin ku taru ku ci zarafi na, da sirika ta da kuma mijina.
Na miƙe tsaye na turawa mai jegon ledar gashi nan Allah ya raya. Na ciro waya ta na soma kiran layin Hajiya. Ta ɗaga nace Hajiya barka  da yamma tace "Yawwa Rabi'atu." Nace  direban ya taho ne? Tace yanzu ya kawo min saƙo da nace ya bari sai  ya yi la'asar sai ya zo ya ɗakko ki. " Nace in babu damuwa ya zo kawai yanzu. tace to bari insa a sanar da shi.

 Ina kashe wayar mai jego tana riƙe hannu na haba amarya wallahi ban yi dan in wulaƙanta ki ba, kuma ba wadda na kira kawai dai arashi aka samu. Dan Allah ki zauna mana kafin direban ya zo." 
Na kwace hannu na nace zan jira shi a waje. Tace "Ki rufa min asiri. Kishiyar ta kuwa sai dariya ta ke yi.
Sai kira ya shigo, na duba naga Shamaki ne a zuciya ta nace sun gama waya da Naman Anisa ta gama ci min zarafi na shine ni kuma zai kira ni  me zai faɗa min.  
Amma sai na ɗaga inji me zai ce,. Sai naji yace "Shugabar ɗalibai kina gidan jegon ko kin koma gida?"  Wani lokacin yakan faɗa min haka tun da na sa mishi babban baƙo. Take na gane cewa  wayar ƙarya ta yi. Nace babban baƙo gani yanzu zan wuce, danma  tsofaffin matanka sun zo ana ta labari. Yace "Su waye suka zo!? Nace kaji ni fa. Cikin shagwaɓa na yi maganar. Sai naji ya kashe wayar.  Maman Meema tace "Lallai yarinya mune tsaffin?" Kishiyar maijego tace ita ma kwana nawa ne wai maye ya yi amarya. Maman Anisa ta fito ta na fadin wai me take cewa!  Ƙaran wayar maijego ya tsai da ita, mijin maijego  ne ya kira ta. Ban san me yake faɗa ba, naji dai tana faɗin nifa ba wanda na kira, to ance maka za 'ayi faɗa ne." Sai ga Shamaki ya sake kirana,"Ina fata dai ba wadda ta zage ki?" Nace , To ko an zage ni babban baƙo ai na kai ne. Zan jira direba a waje ko ka yarda in hau  adaidaita sahu? Yace "Na yarda  ki ɗauki drop ki bar gidan."  Nace yanzu insha Allahu. Ina kashe wayar naga duk suna kallo na. Mama Meema tace Abin tausayi kya gama kicifin ki fice ki bar gidan ba dai Hajiya Zeena da Shamaki ba."  Na yi mata kallo sama da ƙasa sannan nace, in banci Jarabawa ba ke nan,  kinsan wani abu? Ko a makaranta ban taɓa faɗuwa Jarabawa ba,bare ta gidan Hajiya Zeena mai sauƙi, ku rungumi ƙaddara a kwai zafi ka kasa cin Jarabawa musamman ta shiga ajin gaba.
Na Kalli Maman Anisa nace daƙiƙi shine ya ke maimaita aji,  Allah ya sa dai kin fahimta. Na dubi maijego nace Dole Hajiya ta hana zuwa gidan ire Iran naki domin hakan yafi alkhairi. Allah ya raya miki ɗanki. Na rataya jakata na fice, ina ji suna banza a banza kawai.

Ina fita direba yana isowa na shiga muka wuce.
Hajiya ta tambayi maijego da jariri na ce duk suna lafiya. Tace "Amma lafiya lokacin da kika kira ɗazu nake jin 'yan surutai?" Nace   hira ce 'yan barka ke yi ni surutun nema ya ishe ni shiyasa nace zan tafi. Ta yi murmushi "Mata ai in sun taru basu da labari sai gulma ko hirar mazajen su, mai tunani kuwa bata da wannan lokacin."
Nace Allah ya kyauta na shige ɗakina.

Da dare Shamaki suna cin abinci,  ina  dama masa wata  fura da ya zo da ita, yace "Wai kuwa Hajiya yarinyar nan ta faɗa miki matan nan sunje gidan Shamsu?" Tace waɗanne matan ne? Yace "Su Naman Anisa da Maman Meema ne nasan tabbas su ne domin Maman Mubina na san bata ƙasar nan, ko tana nan ma bazata zo ba."
Hajiya ta Kalle ni, haka ne? Nace e sune, suma sunzo barka ne.   Tace sunzo gulma dai,Allah ya sa dai ba su yi miki wata maganar banzar ba." Nace 'a'a  hirar su suke yi. Yace "Ba wata hirar su, yarinyar nan  bazata faɗa bane Allah ka ɗai ya san abinda su ka yi mata." Na kalli Hajiya wadda ta zuba min ido. Nace To yanzu kam koma menene ai ya wuce,  ni nayi musu uzri domin babu daɗi  kana son abu ka rasa shi, sannan ka ganshi a hannu wani kuma wanda ka ke ganin bai kai ya samu ba,kuma  ace ya zama nasa,kai kuma shari'a ta shata maka layi da shi. Ni na yafe musu, kuma  don Allah ku  yafe  musu ko domin albarkacin 'yan yaransu. 
Suka kalli juna yace "Kinji ko Hajiya, yarinyar nan a kwai ta da ƙume abu a zuciya, to kafin mu yafe sai ki faɗa mana abinda suka ce."  
Hajiya ta ɗaga masa hannu, sannan ta ce an yafe musu, Allah ya yi miki albarka.

Na soma tunani cewa ƙarya ne baya nema da Naman Anisa, domin na bincike wayar shi babu alamun sunan ta duk da cewa akwai lambobin da ya ajiye su da haruffa.

Kwanaki uku bayan wannan badaƙalar sai Hajiya ta aiko Juma musamman ta kira ni, na zo,tace min "Abinda ya sa ta kirani,tana son ne ta min wani taimako ta min gata, amma tasan cewa bazan faɗawa Shamaki ba."  nace To, tace "Nasan kina samun komai a gidan  nan tafannin ci da sha haka ne?" Nace haka ne. Tace "Amma baki da kuɗi ko taro mijinki baya baki ko sisi ko yana baki?" Nace baya bani. Tace "To zan saka dire ba zai kai ki gidan wani malami zan biya shi zai miji aiki yadda zaki samu damar karbar wani abu a gurin shi." Na ɗago kai cikin mamaki na kalli Hajiya. Tace kina mamaki ne ko?" Babu abin mamaki ina son ya zama sai yadda ki ka ce masa zai yi,  kuma zaki nesan ta shi da waɗan can mata.Ina jin takaici iyayenki ya kasa yi musu wata kyauta a matsayin shi na ɗan Alhaji Baita."  Ina son ya sai miki mota  ki ke hawa da kanki." Yanzu dai je ki shirya." Na tsurawa yatsun kafa ta ido ina kallo,nazarin maganar Hajiya nake yi, kamar  ba ita ba mai mugun son ɗanta da ɓoye laifin shi ita ce zata ce wai in mallake shi kuma ita zata  biya.
Bana zaton za a samu wata uwa ko da mahaukaciya ce da za ta aikata hakan. Wata zuciyar ta ce ko kuma duk cikin gwajin ne. Hajiya ta katse ni. Ki tashi ba'a.bori da  sanyin jiki.
Na  sunkuyar da kai nace Hajiya ki yi haƙuri, ba sai mun yi masa haka ba, bani da bukatar kuɗi a hannu na, domin yana yin komai yadda ya kamata,rannan  cewa ki kayi ya bani abin barka na gidan abokinsa kuma ya bani na kai. Iyaye na kuwa aure suka turo ni suka faɗa min cewa ibada ce zan yi har ma suka tabbatar min anan zan samu aljanna baza su yafe min ba in har suka ji layin da na koma. 
Kuma Hajiya yana yi miki biyayya ni kuma  yana sona, don Allah kar mu yi masa komai ba zan iya cutar da shiba. Harara ta jeho min, sannan tace Kin Fini sanin abinda ya dace ne?" Nace  a a,tace to duk ranar da na saka lokaci dole kije ayi masa wannan aikin." Na ɓata rai ban kuma magana ba. Tace ni kike ɓatawa rai dan zan taimake ki da dangin ki." Tashi ki bani guri. Na miƙe na tafi ina mamaki.

Wai Hajiyar da na sani ce kuwa,kai abinnan fa da ban tsoro. Sam ban faɗawa shamaki ba,sai dai Hajiya na ɗan ja jiki da zuwa gurinta isai in yana gurin, duk da cewa bata sake yi min maganar ba. Umman mu ta sanar da ni tana son ta zo ranar lahadi domin ta ga ɗakina tunda bata taɓa zuwa ba, nace Allah ya kai mu. Da dare ina yi wa Hajiya tausa suna hira da Shamaki nace Yawwa Hajiya Ummana tace zata zo ranar lahadi ta ziyar ce mu. Ta ɗago ta dube ni "Wace ce Ummarki?" Yau ne naji  na fara jin haushin Hajiya domin zan jure ni amin komai amma bazan jure a ci zarafin iyayena ba.   Shamaki yace mahaifiyar su mana. Ta kalle shi  "Ta sanar da kai kenan?" Yace  nasan dai ita ce Umman su.. Na kasa ɗago kai dan haushi. Yace Allah ya kaimu amma dai harda su Jamila zata zo ko?" Ya tambaye ni,kamar yana son ya gane  ko   raina ya ɓaci ne ko kuma ya san cewa ba ayi min adalci ba. Hajiya tace "Yaushe ki ka ce ma?" Na dube ta cikin murmushi takaici nace  Hajiya ka wai zance ta barshi  ba sai ta zo ba in zuwan nata akwai wata damuwa ne,  ni sai in saka lokaci inje ta ganni. Hajiya tace  "Tace yi 'yar dariya tare da faɗin yau dai na ga hassala a fuskar ki Rabi'atu ba yadda za a yi mahaifiyar ki baza ta zo gidan ki ba, domin gidanki ai nata ne. Sai ki faɗi abinda ya kamata a bata in zata tafi." Nace ba sai an bata komai ba Hajiya, ita  kawai zata ziyarce mu ne. 
A ɗaki Shamaki yace ki yi hakuri banji daɗin yadda Hajiya ta yi ba." Nace haba ya wuce ka wai. "Yace ki tuna min  ana gobe zata zo,nace nan da kwana uku ne zan tuna maka.
Yace "Ina ta son mu yi wata magana kuma ina ta tunanin ta ina zan ɓullo wa lamarin ne.." Nace  ka faɗa min mana. Yace kin san maganar Azima?" Nace wace maganar a ciki ta auren ku, ko ta ɓarin da ta yi? Ya zaro idanun cikin rawar baki ya ke tambayar  "Waya faɗa miki?"  Na kama  tafin hannun shi na sarƙafe cikin nawa nace nifa 'yar gidan nan ce karka manta, dole zan sani, amma ka sani wajibi ne in rufe duk wani sirri na gidan aurena, wannan amana ce. Yace "Amma me kika sani  game da ɓarin da ta yi?"  Nace bansan komai ba banda ɓarin. Yace "An saka auren mu wata huɗu ina fatan baza ki shiga damuwa ba."  Yawun baki na ya tsaya cak. Gaban sai wani irin duka ya ke yi. Na saɓule hannu na daga na shi, nace a haba ba wata damuwa Allah ya baku zama lafiya, amma dai ita ma a gidan nan zata zauna? Yace "To shine dai har yanzu ba mu gama tattaunawa  da Hajiya ba." Hawayen da nake ta riƙewa ya kwaranyo min kafin in goge har ya gansu, ya tashi ya je ya kulle ƙofar ɗakin shi ya zare makulin ya saka a aljihu. Ya zo ya zauna kusa da ni ya saka hannu ya ɗago fuskata ya saka yatsa yana share min hawayen yace "Nasan zaki fice ki tafi dakin ki ne kije kiyi ta kuka, bayan kin yi min alƙawarin baza ki ɗaga hankali ba." Na kirƙiri murmushin yaƙe, hawayen suna sake kwaranya,nace  kayi hakuri ina ta ƙoƙarin inga cewa na tsaida hawayena amma na kasa. Yace, "Karki damu fa, ko mata nawa zan kawo Baby kinsha gaban kowace a zuciyata, kuma Baby ke ce mace ta farko da nake shakkar in ganta a damuwa bayan Hajiya. Ki tattala hakan Baby ina da tabbacin za muyi rayuwa mai tsawo da tsawon rai." Ya ɗago fuska ta muka haɗa ido "Kinsan me yafi damuna?" Na girgiza kai, ya kai hannu ya ja doguwar rigata ya zura hannu ya shinfiɗa shi a tafin cikina, na ƙosa inga kin samu ciki,na fara tsoron ko akwai wata matsala." Nace duka wata uku da kwanaki ai ba 'a jima ba." Yace "An jima mana, mace bata wata a gidan nan sai ta ɗauki ciki fa." Nace to muyi addu'a jinkirin ya zama alkhairi kuma duk ga yara a gidan. Yace "Wallahi ban taɓa samun kai na da son ganin mace da ciki kamar ke ba." Nace Allah ya  bamu masu albarka.
Koda ya ci gaba da sarrafa ni domin biyan buƙatar sa yanayin kishi bai barni na taimaka masa ba kamar yadda muka saba, hasali ma hawaye na na ci gaba da zubdawa har ya samu kansa. Ya dube ni yace "Yau dai ni nayi kiɗa na da rawata ko Baby?" Nace kamin afwa da uzri. Yace shike nan muje muyi wanka.

Gaskiya ina da kishi mai yawa ƙiriƙiri na kasa bacci kuma duk da na tashi na yi sallar dare na faɗawa Allah damuwa ta hakan bai hana zuciyata saƙamin cewa in nemi saki daga gare shi ba. To amma ya zanyi da wutar sonshi da ke ruruwa a zuciyata.

Ranar Lahadi tamkar ranar salla ce a gurina tun safe kowa na gidan ya fahimci hakan Shamaki ya ce to in har Umma zata zo da wuri  zata iya samu na, nace  bari in kira inji. Jamila na kira na tambaya ta ko da wuri Umma zata zo, sai  tace sha biyu  zata zo ta dawo ƙarfe biyu. 

 Ɗaya saura wayar ɗakina ta yi ƙara,na ɗaga Hajiya tace "Ki zo  ga Ummanki da murna nace To. 

Na fito da sauri  ina shiga sam na manta da kowa ita kawai idanun na ke gani a falon naje na rungume ta ina faɗin Oyoyo  Umma. Tace "Kai jama'a     to ɗagani mana. Na tashi na zauna  muka gaisa,  na kalli Hajiya wadda ta zuba mana ido tana murmushi. Tace "To kije ki ce Juma  ta kawo mata abin sha da abinci."  Nace Umma ina su Jafar ke kaɗanki wai ki ka zo? Tace "Abbanku ya hana."  Nace Allah sarki ina son in gansu. Na tafi gurin Juma nace a kawo wa Ummanmu abinci. Tace "Au dama Ummanki ce baƙuwar da Hajiya ta sa ayi wa girki na musamman? Lallai ke da alamu kina samun shiga a gurin Hajiya,ko kuma ku ƙarawa malamin ku sadaka domin ina ganin canje canje a gurin Hajiya."   Nace  ki kawo mata abincin yanzu. Tace "To za 'a kawo  yanzu, ɗakin ki za"a kai ko kuwa gurin Hajiya? Ina ki ke ganin zai fi dacewa? Na tambaye ta. Tace  "Tunda ki nemi shawara za a baki tsaya kinibibin cewa a kawo musu ɗakin ki ba, a kai mata gurin Hajiya su yi hirar su ta manya. Sannan kar ki tsoma musu baki wai domin kinga Ummanki, abu na gaba ki jira har sai Hajiya da kanta tace Ummanki taje ta ga ɗakinki. Nace  Na gode Baba Juma. Na dawo na zauna a gefe shi Shamaki ma ya shiga ciki. Nace  Hajiya suna shiryo abincin.  Hajiya ta zura min ido tana tambaya ta. Ɗakin ki za'a kai mata ne?" Nace A"a  nan dai gurin ku ko Hajiya..Juma ta zo tana jerewa. Umma tace kayya sai da na gama abinci na taho a ƙoshe nake. Nace haba Umma ai dai ko yaya kyaci abincin gidanmu. Hajiya tace "Ai wajibi ne ma ki ɗauki  plate ki zuba mata, sai kije mijinki ya shiga ciki  zai shirya ya tafi kasuwa." Umma ta yi karaf ta ce  kije ki sallame shi zanci kafin in tafi yanzu dai bana jin yunwa. Nace to.  Na tafi da sauri, na same shi yana waya da wasu kwastomomin shi ya ce zai fito nan da awa ɗaya. 
Na buɗe durowa na fara zaɓo mishi kaya, ya kamo ni "Zo nan mana  kinsan yadda ki ka fito da murna da tsalle  ki ka faɗa jikin  Umma ina kallon ki sai naji kawai ina bukatar ki, dama yanzu zanje in kira ki. " Cikin mamaki nace haba dai aiko ka ɗaga min ƙafa yau ɗaya Ummana ta zo tana gidan fa kuma ba jimawa zata yi ba, yace ai nima ba jimawa zamu yi ba...

KARSHEN LITTAFI NA BIYU
   Mu hadu a littafi na uku
    Taku Halima Abdullahi K/Mashi.

