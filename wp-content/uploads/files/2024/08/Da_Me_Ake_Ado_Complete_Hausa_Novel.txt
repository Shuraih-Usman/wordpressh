DA ME AKE ADO? 

01

Aunty Fauziyya D Sulaiman
(Matar Bello Q for Q)

Typing ALBISHIR NOVELS
Whatsapp number 08163840712

Alherin ALLAH ya kai miki Fauzanmu.

www.hausanovels001.com.ng

1980
MATASHIYA

'Mahaukacita 'yar macukule mahaukaciya ta saci zare. mahaukaciya yar macukule nahaukaciya ta saci zare'. Dandazon yaran suka zagaye mahaukaciyar ke ihu suna fada. yau kam a durkushe take tana kuka ta rike cikinta sabanin can baya da idan suna wannan wakar take tikar rawa.

  'eyehuuh eyehuuh kuka take yi yau babu rawa' suka kama fadi suna ihu.

malam sulaiman da yake dosowa tun daga nesa ya cika da takaicin yadda yaran unguwar suka takurawa matar da babu wanda ya san daga inda take. kawai an wayi gari ne an gan ta a unguwar ya dauko tsumgiya ya yi kansu ya fara dukansu sai suka watse suna ci gaba da ihu da wakarsu filin ya zama sai ita kadai har lokacin tana durkushe tana kuka.

ya isa gurin nata yana fadin 'baiwar Allah tashi ki tafi abinki kin ji ko'

'wayyo Allah cikina mutuwa zan yi' maganar da ta fito daga bakin mahaukaciyar ke nan wacce take sanya shi kara kallonta da mamaki. don tsahon wata tara da ya san matar bai taba jin ta yi magana ba sai yau.  kuma abin da ya ba shi mamaki bai wuce jin maganar tata irin ta mutumin da ya san ciwon kansa bace. kafin ya kai ga cewa wani abu ya kuma jin tace 'wayyo Allah zan mutu'

sai ya ga jini yana zubowa ta karkashinta da sauri ya ce SUBHANALLAHI haihuwa zaki yi don dama tana da ciki wanda ake zargin wani ne ya yi mata akan bolarda take kwana ta bayan gidan malam sulaiman din. bai yi wata wata ba ya kamo ta da sauri don jin kamad tana nishj. ga yaran basu bar gurin ba sai ihu suje tayi. ya ciccibe ta ya kai ta soron gidansa dake jikin bolar ya tura kyauran soron ya nufi cikin gida da sauri yana kwalawa matarsa kira.

'deeje! deeje! deeje!' suka ci karo tana tahowa da sauri. ta kalle shi a firgice 'lafiya dai malam kake kwala min wannan kira?' zo mu je mahaukaciyar nan dake kwana a kan bolarnan ta jikin gidannan ce babu lafiya ina tunanin nakuda take yi ma.
subhanallahi mu je malam. ta fada a tsorace sanda suka karasa soron 'tabbas nakuda take yi bari na dauko zannuwa kirawo lami a cikin gidansu mama

ya nufi gidansu lami wacce ya kasance soro guda ake shiga cikin gidan. matar kanin malam din ce, ya fara sallama daga bakin kofar da zata sadaka da gidannasu. daga can cikin gidan lami ke fadin waye ne? duk da ta dauki muryar malam sulaiman din. da sauri ya ce ni ne sulaiman. lami fito don Allah wani taimako za ki yi. jin hakan ya sanya ta fito da sauri tana gyara daurin zani. taimako kuma malam na me?

zomu je ki gani. ya nufi soron daidai lokacin da Deeje ta fito da zannuwa a bannu. lami ta tsaya daga baya turus sanda ta hango mace kwance tana juyi cikin jini tana fadin 'me zan ganj malam ai mahaukaciyar nan ce takan bola. eh ita ce ku taimaka mata haihuwa ina ga zata yi. karaso mana. yace ganin tana ja baya.
'cabdijan me ya yi mini zafi na taba mahaukaciya da za ta haifi shege, wallahi ba da ni ba gada a makabarta. can ga su gada.'
Subhanallahi ki taimaka mana don Allah. duk wanda ya taimaki wani shi ma Allah zai taimaka masa.' malam din ya fadi cike da matsananciyar damuwa.

ko ajikinta wai an tsikari kakkausa sai ma cewa ra yi 'gaskiya sai dai ka yi hakuri amman ba zan iya taba ta ba. abinda aka ce ko gurin da aka haifi shege ka taka kai da arziki har abada. ni da za ku ji ta tawa ma da kun fita da ita daga soron gidanmu kada ta shafa mana talauci.

ka rabu da ita malam kaje ka samo mota akai matar nan asibiti zubar jinin ta yi yawa, tafi don Allah kada ta mutu.' malam din yayi duru duru sannan ya fice da sauri ya janyo kofar. lami ta yi tsaki sannan ta koma cikin gidanta tana ci gaba da fadin 'Allah dai ya kawo malam wallahi waje za a yi da ita ba za ta goga mana talauci ba dama kullum ana fama sai an fita a samu dakyar'
ita sai deeje kamo mahaukaciyar ta yi dake ta fadin 'wayyo cikina zan mutu wayyo cikina' deeje tace 'kinga daina wayyo kama salati ringa kiran sunan Allah' ai kuwa cikin ikon Allah mahaukaciyar ta kama kiran sunan Allah da karfi, deeje tana rike da ita ta dinga wani irin nishi sai ga katon da ya fado, deeje ta ce 'in shaallah sauranki mahaifa daure ki yi nishin ko zata fito' ta kama yin nishi da karfinta.

Deeje ta fara fadin Subhanallahi a hankali za ki yj' amman ina yi take yi iyakacin karfinta. sai deeje ta kula ba ita take yin numfashin ba daga Allah ne kawai,sai ta gigice ta rude ganin mahaifar ta fado jini kuma yana bulbulowa kamar famfo, dakyar ta janyo yaron ta yanke masa cibiya jin yana ihu daidai lokacin malam sulaiman ya turo kofar yana fadin 'deeje ga mai motar nan, ko ta haihun ne?

cikin kuka take fadin 'shigo malam shigo kaga halinda take ciki. ya turo kofar da sauri, kallo daya yayi mata hankalinsa ya dugunzuma ya kama cewa da deeje kamo ta mu kaita asibiti' deejan ta kamata tana kokarin ciccibarta sai dai mahaukaciyar ta riko hannun deeje tana fadin 'mutuwa zanyi kada ku sha wahala ku kai dan nan gidanku sunana Asma'u kuma...' haki ya kuma dawo mata deeje ta kuma rudewa tana fadin 'innalillahi wa inna ilaihir raji'un ki fadi gidanku mana wacece ke? maimakon ta iya cewa wani abu sai kalmar farkon xa deeje ta ambata ta ambata. innalillahi wa inna ilaihir raji'un. rai yayi halinsa ta langabe a nan hankalin deeje dana malam yayi matukar tashi, deeje ta fashe da kuka tana fadin malam mun shiga uku ta mutu.

hankalin malam sulaiman ya kara tashi jikinsa ya dauki rawa duk ya rude ya rasa abin yi.deeje ce tace malam ka sanar da jama'ar unguwa su kawo mana  dauki, Allah ya sani taimako muka yi.malam din ya dan daure ya kakalo nutsuwa yana fadin 'dole sai mun sanar da hukuma, kula da yaron da gawar bari na je na dawo.' kafin ta kara cewa wani abu ya bazama ya fice. ta tsuguna tana kallon yaron dake ta wutsil wutsil cikin zani kyakkyawa gwanin sha'awa son yaron ya fara shigarta abin da ya dinga rage mata tsoron xa take ciki amma har lokacin  bata bar ambatar sunan ALLAH ba.

lami ta leko tana fadin 'yaya ta haihh ne? tayi turus cike da tsoro tana kallon mahaukaciyar sai ta dafe kirji tana ci gaba da fadin 'ba dai ta mutu ba? deeje wane bala'i kuke shirin kwaso mana wallahi babu ruwanmu' ta koma da baya. deeje ta daga kai tana harararta ranta a bace amman ta gaza ce mata komai don takaici.

tana nan zaune tsahon minti 40 ta jiyo karar jiniya, ta mike jikinta yana bari bata taba shiga police station ba, amma yau ga motar police har kofar gidansu. tana nan sai ga malam sun shigo da 'yan sanda 3 kowanne dauke da bindiga. daya daga cikinsu ya kalli malam suliman yana fadin 'malam ka tabbata abinda ka fada shi ne gaskiyar maganar?'  'wallahi babu kari ko ragi Allah yana kallona' malam din ya fadi da sauri har lokacin hankalinsa yana tashe.

dansanda ya girgiza kai yana fadin 'duk da haka zamu tafi da kai da matarka dom zamu yi muku wasu tambyoyi. deeje ta waro ido tana fadin 'na shiga 3 don Allah yallabai ka yi mini rai wallahi ban taba shiga irin wannan motar ba kuma...' ya katseta 'kada ki damu hajiya ba wani abu zamu yi miki ba tambayoyi kawai za ku amsa' 

jiyo karar zuwan motar 'yan kwana-kwana suka kuma rudewa, haka nan aka sanya mahauciya, deeje na rungume da yaron suka fice daga gidan cikin rakiyar 'yansanda. lami tana labe tana lekensu ta kofa tana dariya tana ganin sun fice ta fara fadin 'Allah ya kara maganin masu nemn suna kenan, banda haka me ya shafeku daga ganjn mahaukaciya tana nakuda ku kinkimo ta ku kawo gida kamar ku kuka fi uban kowa imani, kodayake ai neman suna ne kuma kun samu' ta murguda hannu ta tafa a cinya tana juya idanuwa.

sanda suka fice jama'ar umguwar sun fito cirko-cirko ana kallonsu kowa da abinda yake fada. malam jibrin ya shigo gida fakan-fakan cike da tashin hankali yana kwallawa matarsa kira. 'lami! lami! lami!' ta fito daga daki da sauri tana fadin 'lafiya malam irin wannan kira kamar zaka tsagan dodon kunne?'

ya kalle ta cike da tashin hankali ya ce 'ji  na yi an ce wai yansada sun zo gidanmu sun yashe ku gaba daya anyi police tasha da ku wai an tsinci gawa a gidan, shine na baro wurin facina na bazamo don tabbatar da gaskiyar maganar, duk hankalina ya tashi ashe karya ne ma' ta rike kugu tana kada kafa 'aa ba karya ba ne gaskiya ne sai dai ba a ba ka labarin daidai ba an tafi da yaya da deeje don su suka debo ruwan dafa kansu'

'kamar yaya kina nufin yanzu shi yayan da deejen suna can gurin yansanda? da gaske kenan an samu gawar?' kai baka cin ribar zance wallahi ka tsaya na gaya maka yanda abin ya faru mana' bai kuma tankawa ba har ta sanar da shi duk abinda ya faru ta dora da cewar 'don haka ni ban ga laifin yansanda ba wallahi sun yi daidai ko kai ya ka gani?'

ya dan saki rai yana fadin 'nasha gayawa yaya wannan halin nasa wata rana sai ya jaza masa masifa ga shi nan kuwa, mutum yace ko fada ya ga ana yi sai ya raba, kai ne me yashewa mutane kwatar layi, kai ne me hukunta yara idn suna rigima, to ina dalili to wallahi babu ruwana don ba zan je dan kudin da nayi faci da su yau a kwashe min ba, can yaje ya karata, idan na ga abun ya tsanani na je na sanar da abokinsa malam habu. bani ruwa nasha na koma kasuwa' ya karasa magana yana haki.

ta koma daki tana fadin 'ato ai na sani dama dole sun kirawa kansu ruwa banda haka an ce ko garin da aka haifi shege ba a ruwan sama, mu dai sai mu yi addu'a kada damuna ta sauka ayi ruwa banda gidanmu tunda haihuwar shege a gida tashin hankali ne'

DA ME AKE ADO?

02

Aunty Fauziyya D Sulaiman
(Matar Bello Q for Q)

Typing ALBISHIR NOVELS
Whatsapp number 08163840712

Alherin ALLAH ya kai miki Fauzanmu.




Malam sulaiman da deeje suna zaune a gaban tebur din DPO kusan awanninsu 6 kenan police station din. DPO ya daga kai ya kalle su yace 'shikenan malam magana ta mutu kada kuma wannan ya karya maka gwiwa ka daina taimako domjn ladanka yana gun ALLAH yanzu zaku wuce da yaron gida gobe zamu turo wasu jami'an namu zasu amshe shi a mika shi gidan rainon yara, Allah ya saka da alkhairi.' ran malam yayi fari ya mike daidai lokacin da matarsa ta mike tana fadin 'babu damuwa ranka ya dade mun gode Allah ya saka' da fadin haka suka bar ofis din deeje tana rungume da yaron. 

sun isa gida deeje ta dora ruwa a murhu ta wanke yaron tas wanda yayi kuka har ya gaji, malam ya samo zamzam da dabino aka ba shi ya sha sannan ya kuma siyo madara irin ta gari aka jika masa da ruwan zafi ya sha sai gashi ya kama bacci. auwal da sani diyoyin deeje sai murna suke wai an siyo musu yaro a kasuwa sun smi kani. mahaifiyar tasu dariya kawai take musu tana rungume da yaron da yake dada shiga ranta duk bugawar dakika. 

malam ya dawo daga masallaci ya taddata rungume da shi yayi dariya yana fadin 'deeje uwa kenan, ai ya dace ki ajiye dannan ko ya fi jin dadin yin bacci naga dai kin kamu da son shi matuka' tayi dariya tana kwantar da shi a gado tace 'wallahi malam jin yaronnan nake kamar ni na haife shi' yayi dariya yana zama. 

sallamar malam jibrin daga bakin kofa ya katse musu hirar tasu malam sulaiman ya tashi da sauri ya leka yana fadin 'jibrilu yaya aka yi ne?' jibril ya gyara tsayuwa sannan yace 'wani labari nake ji yanzu gurin lami da na dawo wai an kai ku police station amma yaya ka kasa aikawa a gaya min ai da na biku na ji abinda ya faru' yayi dan yake yana fadin 'gani na yi ba wata babbar matsala ba ce shiya sanya ban aika maka ba amman yanzu komai ya wuce da izinin Allah' 'to ai shikenan ALLAH ya kiyaye gaba amman dai yaya ka rage halinnan naka wata rana zai iya janyo maka a daure ka'

malam sulaiman yayi murmushi yana fadin 'kayya duk abk.xa ALLAH ya kaddaro bawa babu makawa sai ya sameshi...' amman kuma dai yaya ance gidan da aka haifi shege masifu suna sauka a cikinsa yanzu baka gudun abinda zai je ya zo' madaukakin mamaki ya ziyarci malam sulaiman ya dinga kallonsa baki bude dakyar ya daure ya ce 'a wanne hadisi ko ayar ka ci karoda wannanbatu?

ya kama sosa keya na rashjn madafa ya san halin yayan nasa sarai zai iya yi masa wankin babban bargo don haka ya wuce da sauri yana fadin 'ai shikenan ALLAH dai ya sanya ruwan sama ya wanke mana daudar' ya bishi da kallo har ya kule sannan ya ja tsaki cike da takaici ya koma daki.


DA SAFE
Tun asuba deeje ta dora ruwan wanka ta wanke yaron tas ta sanya masa kayan jariranta da take adanawa, malam ya shigo tana rungume da shi tana bashi madara a filinboti ya kama kuwa yana ta zuka. ya kalle ta yana dariya ya ce 'to masu amsar ya so sun iso ki shirya mu wuce a kai shi' ta daga kai ta kalle shi nandanan hankalinta ya tashi, ya kula da hakan don haka yayi saurin dauke kansa ya fice.

ta yi zaune kamar ba zata fita ba sai kuma ta mike ta sanya yaron a baya ta kulleshi tamau har da majanyi kamar wani zai kwace shi ta yi waje. a soro ta ci karo da lami da jibrin suna leke suna zaton tare suka wuce lamin na cewa 'na gaya ma rigimar nan bata kare ba kaga dai zahiri ga motar yan sandan ta dawo dibarsu wannan shine garin neman gira...' maganar tata ta tsaya sakamakon ganin deeje da ta yi suka yi wuki-wuku ita da mijin nata.

ita kam deeje sanya kai ta yi ta fice bayan ta barwa babban danta sallahu ya kula da kaninsa kafin su dawo, karamjn sani kam dabara suka yi masa a kan allura za a kai jariri kanin nasa. 

a kofar gida ta ga motar ta wuce ta shiga ta zauna kusa da maigidanta gaba daya hankalinta baya jikinta kamar zata fashe da kuka shi kam yaki kallonta don bai so ta ga yanayinsa ta sanya masa kuka haka nan aka ja mota aka wuce su lami ana ta dariya kamar sallah.


GIDAN RAINON YARA
An kammala duk wanj rubuce-rubuce da daukar hotuna har da na gawar Asma'u mahaukaciya. malam da deeje zaune shugabar gidan tana musu godiya ta kirawo wata daga cikin ma'aikata ta umarceta da ta amshi yaron wanda har lokacin ke bayan deeje a kankame, don an gama bincike da daukar hotonsa ta kuma mai da shi baya. ma'aikaciyar jinyar tayi tsaye kikam tana jiran deeje ta kwanto yaro amman ta yi kirmisisi malam sulaiman ya dan zungure ta yana fadin 'ki kwanto shi mana deeje'

sai ta manne kafada suka zhba mata ido da mamaki sai kawai ta fashe da kuka. mamaki ya cika kowa a gurin shugabar gurin ta kasa magana tana kallon ikon ALLAH kodayake ta kula da yanayin deeje tunda suka shigo, ba kuma yau ne ta fara ganin irin haka ba, sai dai a matsayinsu na ma'aikata ba zasu turawa mutum da bai sanya kansa ba don gudun azabtar da yaron.

dakin ya dauki shiru cikin shesshekar kuka deeje ke fadin 'ni dai don ALLAH a bar min yaron nan tunda kuna da su da yawa' malam sulaiman ya dinga kallonta da mamaki ALLAH ya sani shima abindake ransa kenan amman kuma bai sani ba ko ana yin hakan ba.

shugaba hajiya amina tayi dan murmushj gami da komawa ta kwanta jikin kujera tana fadin 'daina kuka malama deeje zamu iya bar miki yaronnan sai dai akwai wasu sharuda da zamu gindaya miki...' wallahi na yarda da duk sharadin da zaku gindaya mini' ta katse shugabar cikin hanzari.

a take a nan shugabar ta gindaya musu sharadin amsar yaron suka amince har da sanya hannu a rubuce. sun rabu da shugabar akan duk wata sada zasu dinga kawo yaron ana ganinshj da haka suka yi sallama cike da jin dadi. suna tafe a hanya deeje ta kara kankame yaron tana dariya. 'kai malam da an kwace yaron nan da sai na yi jinya yaron da shiga rai yake wallahi' yayi dariya yana fadin 'ke kam da baki taba haibuwa ba da an shiga uku kin kankame yaro kamar zaki mai d shj ciku, to bark dai'

'malam wanne suna sanya masa' ta tambaya a dokance.'au ba ki ji sunan da na fadi gurin cike takaddhn ba? kodayke lokacjn kin rude ai tun jiya da dare na yi masa huduba da ahmad, idan ALLAH ya kai mu ranar sunansa ta zagayo sai a yanka masa hakika ayi radin sunan a masallaci gurin shayarwa ne dai nake tunanjn yadda za a yi,tunda kina dauke da cikin wata uku ba mu sani ba ko zai yiwu ki shayar da shi. amma dai ma tambayi malaman asibiti' ta yi ajiyar zuciya 'kuma kaga na shekara uku rabona da haihuwa sai dai mu shayar shi madara, siyo madarar shanu ya kama ka kenan kullum' tana dariya. 'to yaya na iya tunda ALLAH ya ba ni da' haka suka isa gida cike da nishadi.

lami tana jiyo sallamarsu ta kwasa da gudu tana lekowa sam basu kula da ita ba ta rike haba cike da mamaki ganin sun dawo da yaron a bayan deeje. don ta kuma tabbatarwa har cikin gidan ta leka taga suna ta shigowa da kayan arziki wanda hajiya amina ta hado su da shi, tayi musu alkawarin zata dinga zuwa tana duba shi duk da sun ce zasu dinga kaishi din.

sanda jibril ya dawo ya tadda lami a cunkushe ya tambaye ta abinda ya faru sai ta fitittike tana fadin 'sai dai a zabi daya a zaman gidannan ko ni ko shegen yaroncan sun fa dawo da shi ta ya zamu rayu da shege a gida' ga gyra tsayuwa yana kankance ido 'don ALLAH kada ki gaya mini zancen banza, ina ce da safe suka tafi da shi kina nufin sun kuma dawo da shi?' 

ta galla masa harara 'to zan maka karya ne ka shiga gidan nasu ka gani mana, kuma da alama da shirin zama ya dawo don na gan su da siyayyar kayan jarirai kala-kala' ya shuri takalmai cikin bacin rai yayi gidan yayan nasa ko sallama babu suna tsakar gida a zaune, deeje tana yiwa ahmad gashin cibiya.

malam sulaiman ya daga kai ya kalleshj da mamaki yana fadin 'lafiya dai jibrilu ka shigo babu ko sallama? ya samu guri ya zauna yana muzurai ransa a bace yace 'kayi hakuri yaya raina ne ya baci na sha'afa, ji nayi ance wai ka dawo da shegen yaronnan me kuma ya dawo yi?

ransa ya baci amman ya danne ya ce 'ba shege yake ba sunansa AHMAD kuma ya wuce wai tunda har gashi nan kana gani ana masa gashin cibiya' haba yaya wanne irin tonon silili ne haka sai kace baka taba haihuwa. idan karin 'ya'ya kake so ba sai ka dauki nawa ba ko kuma kaje can kauye ka dauko wasu ba amman sai ka bige da dauko shege...'

'na gaya maka kada ka kuma kiransa sbege ka ji ko, kuma naki na dauki naka dan ko kuma na dauko a kauyen shi xin dai nake so, idan kuma kai ne sama da ni sai na ji mara kunyan banza, banda hauka irin naka duk wanj abu xa za a aikata na alkhairi sai ya zamana kai da shi kake gaba. wannan yaron ka san iyakacin baiwar da Allah yayi masa. to tsaya na gaya maka daga yau ya shiga cikin 'ya'yana zan kuma rubuta wasiyya ko bayan na mutu a raba dukiyata kashi shida a bashi kaso daya don Allah bai halasta wani ya gaji wani ba ne ba ma da na ce ya gaje ni.'

jibril yayi shiru cike da takakci don ya san halin yayan nasa akwai fada idan ka tabo shi, idan kuma ya sanya kanshi yin abu babu wanda ya isa ya hana shi, don haka ya mike sumi-sumi yana fadin 'ai shikenan ni dama ina guje maka illar da aka ce zama da shege yana kawowa ne...'

'in ji uban wa, ai har yau ka kasa kawo min hadisi ko ayar da tace hakan na kuma gaya maka ka daina ambaton dana ahmad da shege' ya karasa ficewa yana gunguni babu yadda zai yi.

malam sulaiman ya ci gaba da fada 'sokon yaro kawai sai mace ta huro ka kazo kana yiwa mutane fiffika, daga ganinka wannan ba ra'ayinka bane matarce ta turo shi shakiyi kawai' deeje ta kwantar da murya tana fadin 'ka rabu da shj amma lami sai dai  a yi mata addua, matar da yaran gidan bata bari ba  balle wannan, mu dai ALLAH ya raya mana shi cikin lbarka kawai za mu yi fata'

ya koma gida cikin borin kunya ya tadda lami tsaye tana jiransa yana shiga ta tare shi 'yaya kuka yi da shi?' ya sami guri y zauna yana dafe kunci yayi tsaki yana fadin 'ba ki ji yanda ya balbale ni da fada ba kamar wanj ubana har fa cewa yayi ba zai ruke dana ko na wani dangi ba sai wannan shegen, ke har doka ya kafa min wai na daina kiransa da shege ma' 

ta yamutsa fuska tana fadin 'maganinka kenan mara zuciya, sau nawa nake gaya ma ka daure kayi gidan kanka mu huta da mulkin mallaka dan wannan daki biyun da ya ba mu ke rudarsa, da ya san kana da iko a gidan ai da bai yi maka haka ba, sai kayi tayi kada ka mallaki na kanka kayi ta zaman karoro. 

ya kuma hawa 'yo ba ki ji ba ma har cewa yayi ko ya mutu a raba abin da ya mallaka gida shida a baiwa yaron daya, to me ya mallaka bayan wannan dan kurkukun gidan?' ka ji ba tun yana da rai ya cire ka daga magadansa ya sanya shege, sai ka yi tayi, ni dai na yi alkawari zan yi iyakacin yina naga na tauye rayuwar shegen yaron nan, sai ya gwammace ya bi mahaukaciyar uwarsa wallahi' ta mike ta shige daki tana ci gaba daA

DA ME AKE ADO?

03

Aunty Fauziyya D Sulaiman
(Matar Bello Q for Q)

Typing ALBISHIR NOVELS
Whatsapp number 08163840712

Alherin ALLAH ya kai miki Fauzanmu.


KANO 1988
Ahmad y taso yaro me cike da kwarjini da hikima da basira wanda kowa ke kauna, duk inda ya zauna zakaga ana sonsa, iyayensa suna nuna masa gata kullum yana cikin 'yan uwansa su je makarantar boko da safe da yamma su je islmiyya da dare kuma su zauna kofar gida sai da rake ko mangwaro. 

saidai tunda ya tashi ya kula da tsangwama da kyarar da lami da mijinta ke masa, ga wani suna da suke yawan kiransa shege, amman ya kula har sauran yayyansa da kannensa lami bata kauna sai dai kamar ta fi tsangwamarsa, tun daga sanda yayi shekaru uku ya gano azabarta, ko a hanya suka hadu sai ta rankwasheshi ko ta falla masa mari, don haka duk inda ya ganta yake rabewa, musa ne abokinsa a gidan kuma sa'ansa da tasu tazo daya sau da yawa yakan bishi wasa kamar yanda shima yake biyo shi, amma duk sanda ya bishi sai ta azabtar da shi, har wuta ta taba watso masa, wata rana kuwa ta kulleshi a bandaki wai ya cika rawar ka, wuni guda mamanshi na nemanshi har kuka ta fara yi, ta dinga zagaya sai gab da magariba ta hankado shi ya sha kuka majina da miyau lokacin yana shekaru biyar sanda mamansa ta gan shi ta rungume shi tana fadin. 'ahmad dina ina ka shiga kai da na sanka baka yawo kamar yayanka sani?'

cikin muryar da ta sha kuka yake fadin 'innarsu musa ce ta kulle ni bandaki wai sai na shaki kashi na mutu na rasa abinda nayi mata ta tsane ni umma ki gayawa baba ya sake mana gida mana.'  tausayin yaron ya kamata ta sha bala'i da lami akan yaron tun yana da wata uku da auwalu ya shiga da shi ta shaka masa ruwan kumfa a hanci, har kusan dambe suka yi, tun daga ranar ta daina baiwa kowa danta, ga tirtsetsen ciki amma haka zata goya abinta har yayi shekaru uku, sai ta ajiye kaninsa rabi'u ta sungume shj a baya don haka rigimar tayi sauki yanzu kuwa ya wuce goyo duk irin tsakanjn da malam yayi musu ta ki ji.


ta kalli dan da duk ya hada gumi ta ce 'ba na hana ka shiga gidan ba, na sha gaya ma muguwa ce me ya kai ka shiga gidan kuma?' umma mantawa na yi na shiga muna wasa da musa amma ba zan kuma ba' amma washegari ma sai da ya shiga ta kama kunnensa ta murda kamar zata tsinke ya taho gida da gudu rike da kunne yayi jajir yana ihu. haka nan dai rayuwar ta ci gaba da gudana cikin wahala da azabar lami, shi dai jibril baya dukansa amma baya ko kallonsa idan yace masa baffa sai ya doka masa tsawa yace kada ka kuma kirana da baffa.

yau ma ummansu ta dawo daga awo a bakin asibiti saita siyowa kowa kayan sanyi da malam ya bata sallahu, duk tashi tafi kyau don hoton dan bal dinnan ne MARADONA daman shi yana da son bal don haka ya suri tashi yayi waje da gud, kai tsaye gidan jibril ya shiga yana kwalawa abokinsa musa kira. musa ya fito daga daki a guje mahaifiyarsa na kwala masa kira amman bai tsaya ba sai da ya dangana da tsakar gida inda abokinsa ahmad ke tsaye. cikin farin ciki da dariya ahmad ke daga masa rigar yana fadin 'kalli yaro babanmu ne ya baiwa ummanmu kudi ta siyo mana, kalli har da maradona a jiki shugaban 'yan kwallo, duk randa zamuje filin bal da ita zani kai kuwa baka da ita' 

musa ya tsaya turus cike da takaici abunka da yaro da kishin tsiya sai ya saki kuka mahaifiyarsa ta fito daga daki da saurinta tana fadin 'tsinanne shege dukanka yayi ko?'  ya girgiza kai yana fadin 'aa ba dukana yayi ba, riga babansu ya siyo musu mai hoton maradona zai dinga yin ado yana fina kyau, kullum shi babanmu baya siya mana kaya sai dai babansu ya siyo mana yau kuma an siyo babu ni. ALLAH na daina zuwa filin kwallon ma a daki zan dinga zamana.'

jikin ahmad yayi sanyi ya kalli abokinsa ya mika masa rigar yana fadin 'kada ka daina zuwa don ALLAH ga rigar tawa ka dinga ado da ita' ya mika masa musa ya falla da gudu ya amsa sai dai tuni mahaifiyrsa ya warce tana fadin 'banza soko ai ba da riga ake ado ba. ka ga wannan (ta nuna rigar) ana saidawa a kasuwa da uba ake ado wanda shi kuma ba a saidawa a kasuwa. ka sha kuruminka wata rana ko rigar gwal da zinare ya sanya ya fita sai ya tsani kanshi don bai da rigar ainahi ta mutunci' ta wurgawa ahmad rigar tana ci gaba da fadin 'dauki tsiyarka ka wuce shegen banza wata rana zaka gane binda nake nufi.

hankalin yaran gaba daga ya tashi duk da basu fahimci komai a zancenta ba baya ga daukarshi da suke yi a matsayin masifa yaron ya tsaya yana kallonta idonsa ya cika da kwalla. ta rarumi icd tana fadin 'zaka fice k bani guri ko sai na maka maka ice na kashe ka kowa ya huta, shegen yaro ka nacewa dana sai ka shafa masa zunubi ka cuce ni  na kuma ganinka a gidan nan sai na yankaka shege'


ahmad ya kwasa da gudu ganin tayi kansa da ice gadan-gadan. sai da ta kai shi har babban soro sannan ta koma. ya nufi gidansu jikinsa sanyi kalau yana hawaye. ya sami gindin bishiyar tsakar gidansu ya zauna kan dan wni kututture yayi tagumi yana juya maganganun lami. ummansa ta fito daga daki da zummar dora girki taci karo da shi zaune shiru gabanta ya yanke ya fadi don ta san yaro ne mai kazar-kazar da wasa idan ka gan shi a zaune ko a kwance da rana to tabbas ba shi da lafiya, ta karasa da sauri tana kiran sunansa.

'manya yaya na ganka a nan zaune shiru meke damunka?' ya daga kai yana kallonta idonsa ya kada yayi jajir sai ta kuma rudewa take 'kanka ke ciwo ko cikinka gaya mini meke damunka?' sai ya fashe da kuka yace 'innarsu musa ce ta koro ni don naje nuna masa rigar da babanmu yace ki siyo mana' tayi ajiyar zuciya cike da takaici tana fadin 'wato dai ba zaka daina shiga gidannan ba ko manya, sau nawa kake ce mini ka daina shiga ko kana so nayi fishi da kai ne, kana kallon sauran 'yan uwanka basa shiga kwata-kwata saidai idan baban lemo ya aike su, kai ma ka daina ka ji ko' ta karasa maganar da lallashi. ya daga mata kai alamar to sannan yace'amma idan musa ya kwala min kira na dan leka amman kada na shiga dakinta ko?

abin ya so bata dariya, wata irin shakuwa ce tsakaninsa da musa wacce ba zata iya rabasu ba don ALLAH ne ya hada su. ta dawo da baya tace 'kana ji ka daina shiga gidan gaba daya, idan ka ji yana kwala ma kira ka tsaya daga babban zaure ka amsa, kai ma idan zaku je kwallo ka dinga tsayawa anan kana kwala masa kira ka ji ko? ya amsa da to yana dariya ita ma tana dariya.

da dare suna barbaje a tsakar gida suna cin abinci cikin hasken farin wata, tuwo ne da danyar kubewa. wacce ta sha kifi don baban nasu ma'abocin siyawa iyalansa bin sha'awa ne don yace bai son yaransa su je wani guri kwalama. ahmad ya kai katuwar loma bakinsa ya hadiyeta dakyar ya kalli ummansu yana fadin 'umma wai meye shege ne?' gabanta ya yanke ya fadi matuka. ta waro idanu waje cike da tashjn hankali, can kumasai tayi saurin dakewa ta kwantar da murya tace 'ba nace ka daina tambaya irin wannan ba ahmad. meye amfanin wannan tambayar ina ce a makaranta malaminku yace ku daina kan abunda ba shi da muhimmanci ko? gaba daga duk ta rude jikinta sai rawa yake yi.

ganin haka shi ma hankalinsa ya tashi don baya son ya batawa umman tashi rai yace 'ki yi hakuri umma na daina dama innarsu musa ce na ni kullum sai ta ce min shege ca nake ma suna ne ashe  magana ce maras kyau' ta kuma rudewa tace ka daina damuwa idan tace haka, idan aka ce da mutum shege yayi wata gwaninta ne. baka jin abokan yayanku auwalu rannan da ya ci kwalliya suka dinga cewa shege kayi kyau wallahi, ko baka ji ba? yayi dariya yana fadin 'na tuna har kika hana su cewa hakan ko? tace 'yauwa yarona ashe ka gane, ka daina damuwa idan ta kuma ce maka kuma kada na kuma jin kalmar a bakinka kada kuma ka tambayi wani ko malaminku tunda kaga na gaya maka ko' yace 'to umma ba zan kuma tambaya ba' sannan ya ci gaba da cin abjncinsa.

ita kam wata wawiyar ajiyar zuciya tayi cike da fargaba sai ta ji duk abincin ya fita daga kanta ma gaba daya, ta tsame hannunta tayi tagumi kawai. tabbas dole mijinta ya dauki mataki akan wannnan abin idan ba haka ba saidai tabar gidan da yaranta, dan yi alkawarin har abada ba zata taba sanar da ahmad waye shi ba, saboda haka ma ya sanya tun yana dan shekara uku ta daina kai shi gidan rainon yara domin kada ya fara tambayar dalilin da ya sanya ake kai shi din tunda yaro ne mai wayo da hazaka matuka.

shugabar ce ke zuwa ta gan shi har gida har sanda ta bar aiki a gidan rainon yaran takan zo ganinsa saboda tana masifar sonsa ita ma har ta dinga ta dinga da na sanin barinsa a gurinsu din, gashi babu damar ta amshe shi a lokacin. ya saba da shugabar matuka, haka ma sauran yan uwansa don ummansu tace musu yayarta ce don haka har hutu suka je suyi mata musamman shi da rabi'u kaninsa da suke kusan kai daya, ita kuma sai tayi ta lelensu kamar zata maidasu cikinta musamman ma shi. 

DA ME AKE ADO?

04
FREE PAGE

Aunty Fauziyya D Sulaiman
(Matar Bello Q for Q)

Typing ALBISHIR NOVELS
Whatsapp number 08163840712

Alherin ALLAH ya kai miki Fauzanmu.

Washegari suna cikin dakinsu na yara da sauran yan uwansa suna ta ado zasu masallacin Juma'a kamar yadda suka saba, amma shi sam bai motsa ba yayi zugum yana kallonsu can umman nasu ta shigo dakin. ta kalle shi da madaukakin mamaki tace 'manya yaya kake zaune kan kallon yan uwanka kowa yana yin adonsa banda kai, maza tashi kayi ku wuce masallaci'

ya kalleta yana fadin 'umma innarsu musa tace mini bada riga ake ado ba wai duk kyan riga bata da amfani.' da rashin fahimta tace 'ban gane abjnda kake nufi ba, to idan ba a yi ado da riga ba da me zaka yi kenan?' yayi dariya don yana ganin zai yi gwaninta, duk sanda wani yayi abu na gwaninta takan bashi kyautar naira tace yaje yasha alawa ko gyada dantamatsitsi ko kafi zabo don haka yanzu har ya gama yanke shawarar yashin madina zai siya don haka yace mata.

'cewa tayi wai da uba ake ado duk kyan riga ana saidawa a kasuwa, wai wanda ba shi da uba ko ya sanya rigar gwal da zinare a tsirara yake tafe tunda an cire masa adonsa...' gaba daya ta rude tana fadin 'kai ya isa bana son surutu wato gidan ka kuma shiga kenan ko?'

yanda take maganar cikin fada da karaji ya sanya duk ya tsorata cikin muryar kuka yace 'Wallahi umma ban kuma shiga ba tun rannan ta fadi haka randa na kaiwa musa rigata ta maradona ya gani, ai yanzu a babban zaure nake tsayawa na kwala masa kira ko rabi'u?' ya kalli kanin nasa yana son ya kare shi. rabi'u yace 'eh da gaske ne umma baya shiga ko dazu ma a babban zaure ya dinga kwala masa kira'

'wallahi umma ban kara shiga ba ALLAH' sai ya fashe da kuka ganin ta kasa magana sai huci take yi. ta dafa kansa tana kokarin saisaita kanta tace 'shikenan amma ka daina rike duk maganganun da zata dinga fada, na sha gaya maka kare ya taba cizonta don haka zaka ga tana yawan yin karya bata jin kunya kuma ai karya zagin Allah ne kun sani ko?' gaba dayansu suka daga kai alamar eh, tace 'yauwa to ku daina yadda da maganarta, tashi kayi adonka zaka ji abokanka suna cewa kayi kyau'

ya tashi cike da murna ya sanya kayansa, a ransa yana kuma jin tsanar lami domin ta cika yin karya da yawa, kuma ko a makaranta an sha gaya musu karya bata da kyau. 

tana kallonasu suka fice ta koma gida ta kama aikace-aikacenta saidai tana cike da tashin hankali don tana ganin lami tana shirin cutar da ita da yaronta ba kuwa zata yadda ba sam, don haka da bacin rai ta kusan wuni.

da daddare duk yaran gidan sun yi bacci ta tashi maigidan nata wanda shima har ya fara yin bacci. ya tashi cike da mamaki da fargaba don tunda yamma ya ga ranta a bace ya matsa mata da tambaya tace babu komai, don haka ya tsare ta da ido ta hasken farin watan da ya ratso dakin yana fadin 'na kula tunda maraice akwai wani abu yana damunki da kike boye mini, to kin shirya fada kenan yanzu?' 

ta fashe da kuka tana fadin 'ai dazun ma ban ki gaya maka haka kawai ba sai don gudun kada yaran su ji abinda zamu tattauna, to wallahi na gaji da zaman gidannan na amince ka kama min haya da masifar da ake shirin kunno mini' cikin kuka ta ci gaba da magana 'ba tun yau ba nake sanar da kai irin azabar da matarnan ke yiwa yaronnan ahmad ba har abin ya kai na daina sanar da kai saboda ganin abin kullum yana zama rigima tsakaninka da dan uwanka ya zamana saidai ni nayi maganin abin ko mu yi ALLAH ya isa, to ta kai yau har lami ke nunawa ahmad shi shege ne, ba zan yadda ba ALLAH wannan neman masifa ne da son tozarta ni.'

hankalin malam sulaiman ya kara tashi ya dinga fadin 'SUBHANALLAHI garin yaya hakan ta faru ta san kuma doka ce na sanya a gidannan tun ba yau ba, ko mijinta nace ya fadi wannan magana za mu raba gari da shi balle ita, lallai kam ba zan yadda ba amman sanar da ni me ya faru har ya kawo wannan maganar.' cikin kuka ta sanar da shi duk abinda ya faru, ya dinga fada kamar ya tashi ya shige gidan a daren sai da ta lallaba shi akan ya bari gari ya waye tukunna, saidai ya kwana cikin takaici.

da sassafe ya tura yaran dukkansu makarantar safe kamar yadda suka saba, duk ranar asabar da lahadi da babu boko sai su tafi daukar darasi a masallacin unguwarsu, ana tafsirin QUR'ANI da hadisai ne sai gari ya sha wajen tara suke dawowa sannan suke karyawa ma.

kai tsaye suka shiga gidan jibril sun sa'a kuwa yaran gidan su ma sun fice, sai matar gidan zaune a kan tabarma suna ta hira suna jin sallamar su malam suka daga kai da mamaki don sun san baya shiga gidansu sai ta baci. jibril ya mike yana fadin 'a'a yaya ne sannu da zuwa zauna mana' yana nuna masa gurin da ya tashi.

ya daga hannu yana fadin 'ba wannan ta kawo ni ba gargadi na shigo yiwa matarka, duk da nasan kasan duk abinda take aikatawa, to wallahi ahir dinta hawainiyarta ta kiyayi ramata na gaya mata.' lami ta dafe kirji tana fadin 'ni kam na shiga uku na zama shara komai aka kwaso sai a yaba mini yanzu kuma me na yi...'

'rufe min baki marar kunyar banza ai kin fi kowa sanin abinda kika yi, wai ke don baki da mutunci har kike tsare yaronnan ahmadu kina masa habaici, dole sai ya san ba mune iyayansa ba ko?' 

'la ilaha illallahu wallahi sharri aka yi min, yaushe na taba tare shi na gaya masa wannan maganar kuma?' ya kalli deeje yana ci gaba da fadin 'gaya mata duk abinda ta fadi ta san ya dawo kunnenmu' deeje ta maimaita duk abinda ahmad ya sanar da ita har shegen da take ce masa, sai lami ta yi wuki-wuki babu kuma bakin magana don ta san ta fada yanda kuma suka tsara sai take tunanin ko deejen ta ji ne ma.

malam sulaiman ya ce 'to yaya ko har yanzun sharri aka miki eye?' mijinta ya amshe 'don ALLAH yaya kayi hakuri kuskure aka samu amman...' 

'kuskuren gidanku, tun yaronnan yana wata guda matarka ke cutar da shi yanzu kuma abin da zata koma yi kenan, idan kin kwantar da hankalinki wata rana zan sanarwa ahmad wacece mahaifiyarsa ko don ya dinga mata addu'a ma, amma sai sanda ya mallaki hankalin kansa ya tara iyalai ya sami wadanda zasu debe masa kewar danginsa, amma a yanzun ban shirya sanar da shi ba, don bana son na hargitsa masa rayuwa, idan kuma ba zaki daina ba zan sai da gidan mu koma haya kowa ma ya huta, don da ki salwantar da rayuwar ahmad gwara na kare rayuwata a haya har abada. kana jina (ya nuna jibril) kai ne mijinta bana son jin makamanciyar wannan magana a gidannan har abadan abadan, idan kuma bata fasa ba mu zuba mu da ita dan halak ka fasa'

'don ALLAH yaya kayi hakuri wallahi ta ma dina insha ALLAHU' bai saurare shi ba ya kalli deeje yace 'maza wuce mu tafi duk sanda ya kuma sanar da ke irin wannan maganar da ta fito daga bakin lami ki sanar da ni, ni kuma za a ga hukuncin da zan yi wallahi' suka fice.

lami ta bi su da harara tana fadin 'aikin banza ko kunya baya ji mace ta sako shi a gaba yazo yana jaraba, kai kuma (ta kalli mijin a wulakance) sai wani rawar baki kake kana bashi hakuri yana kara kumbura to idan ance masa shegen shin karya aka yi? ko yana da uban tsinanne dan mahaukaciya, insha ALLAHU sai na yi ajalinsa ai daman tsintacciyar mage bata mage'

jibril ya kwantar da murya yana fadin 'ke banda abinki ai ina bashi hakuri don jin abinda yake fada a yanzu aka sai da wannan gidan mun shiga uku yanda haya take tsada ga shi ni kuma komai ya tsaya min kina kallo wata rana ma shi ke bani na cefane, kuma yace idan aka yi masa biyan bashin da aka dauka zai sake mini injin nawa na hura iskar da ya lalace ai dole na lallaba shi lami.'

'kai tafi can zuciya ta mutu ka zama ana maka wulakanci ni dai wallahi ba a isa ba, ko ni ban fada masa shi shege ba ne duniya zata sanar da shi shege ne, a dai juri zuwa rafi wata rana tulu zai f
ashe' ta mike tana bugun cinya ta shige dakinta. 

DA ME AKE ADO?

05
FREE PAGE

Aunty Fauziyya D Sulaiman
(Matar Bello Q for Q)

Typing ALBISHIR NOVELS
Whatsapp number 08163840712

Alherin ALLAH ya kai miki Fauzanmu.


KANO 1993
Yau tun safe gidan babu dadi a gurin samarin gidan da suka fara mallakar hankalinsu, domin tun safe ummansu bata da lafiya, a iyakacin shekarun ahmad 13 da sani 15 da auwalu 17 da rabi'u 12 sun fahimci nakuda ce take yi, sun kuma sha jin cewa mace mace takan haihu ne irin haka, tun safe yan uwan maman nasu mata ke shige da fice, anyi su tafi makarantar boko sun kasa tafiya a lokacin auwal yana shekarar karshe, sani yana aji 4 ahmad yana aji 1 haka ma rabi'u da yake tare ake musu komai don sun tashi kamar yan biyu. kannansu hamisu da tasi'u ne aka kora makarantar sukam sun lafe a cikin dakinsu kowa yana ta lazimi da addu'o'i. can kamar daga sama suka fara jin kukan jariri suka mike a rude suna lekawa amman sun kasa fita suna jiran a basu izini.

sai da aka kammala gyara uwar da jaririyarta sannan aka kwalla musu kira. har rige-rigen fita suke yi ganin umman tasu. tana zaune akan filo a falo kamar ba ita ce ta haihu ba tayi kyau sai kamshin turaren wuta ke tashi. suna shiga ta washe baki cike da farin ciki tana dariya. inna bilkisu kanwarta ce tace 'albishirinku samarin umma' a tare suka ce 'goro inna' ta yi dariya tana fadin 'yara sai kun bani tunda nayi muku albishir din yar budurwa da aka haifa muku wacce kuke marari a makota'

sai suka saka ihu a tare sai da umma ta kwabesu sannan suka nutsu suka dinga karbar yarinyar suna kallo duk wanda ya amshe ta bai son bawa dan uwansa saboda kyan yarinyar sai ance mikawa wane sannan zai mika masa ita sai dakyar aka kore su daga dakin. 

ahmad kamar jira yake su fito daga dakin ya kwasa a guje sai gurin abokinsa musa, ya ma manta shaf yana makaranta, domin yana masa gorin kanne mata shi guda biyu yake dasu da raliya 'yar 6 da amina 'yar shekara 3 ko fada suke sai yayi masa gori. don haka da yaga ummansa da ciki sai yayi ta addu'a ALLAH ya sanya ta haifi mace shima ya rama sai dai maza take ta haifa don haka yau an samu mace da zai mai da martani, sam ya manta da dokar da ummansa ta kafa musu ta shiga gidan, ya shiga da ihunsa ko sallama babu yana fadin 'musa zo kaga kanwarka nima yau ummanmu ta haifa mana mace mai kyau da tafi 'yan gidanku...'
ya tsaya turus cike da tsoro sanda lami ta fito daga daki tana muzurai kamar zata cinye shi danye cikin tsawa tace 'shege me ya kawo ka gidanmu tsinanne?'

ya tsaya jikinsa yana kyarma bakinsa yana rawa yace 'daman ummanmu ce ta haifi mace shine nazo na gaya masa...' ta kara doka masa tsawa 'kai tafi can banza shege ummanku ko ummansu. kana murna an haifi mace a gidan wasu ko shashasha da bai san ko shi waye ba shege. fice ka bani guri kuma kaje ka sanar da uwar rikon taka inci ubanka shege'

ya juya ya fice da sauri jikinsa yana rawa yana jujjuya maganganunta a ransa ya kasa fahimtar me take nufi. suka ci karo da musa a zaure ya kalle shi yana fadin 'ashe ummanku ta haifi mace kuma, yanzu rabi'u yake gaya min a waje' ya daure yayi dariya yace 'ai na shiga na gaya ma ban ganka ba, zo muje ka ganta' suka rankaya suka shige gidan da saurinsu.

dokin 'yar budurwa ya mantar da shi abinda innar musan tayi masa yana kuma tsoron sanar da ummansa kada tayi masa fada, don ya kula duk sanda ya tambaye ta wani abu da innarsu musan ta fada sai ranta ya baci tayi ta masa fada.

ranar da hajiya amina tazo barka ranar kwana biyar ne, sanda zata tafi malam sulaiman ya shigo da kayan lambu masu yawa (da yake sana'rsa kenan kayan miya da na lambu yake saidawa a kasuwar 'yan kaba shago ne da shi babba) ya sanya aka dibar mata masu yawa tana ya barshi yana cewa sai ta tafi da shi.

saidai motar haya tazo gidan domin motarta tana gurin gyara don haka tace ahmad ya daukar mata ya kai mata bakin titi, da saurinsa ya dauka duk da dai sun kasa sun tsare shi da yan uwansa jira suke umman tasu tace wane rike min ita na shiga bandaki ko nayi kaza, da yake maza ALLAH ya bata tun suna kanana ta koyar dasu komi idan wani yana wanke-wanke to wani yana shara wani kuma yana girki wani kuma sai a goya masa karamin da, a can baya basa son rinon musamman goyo amma yanzu da yake macece har rububin amsa suke yi.

suna tafe a hanya suna hirar makarantarsa da sauran abubuwa sai yace mata 'anti ina son na tambaye ki wani abu ko kin sani tunda na tambayi musa yace bai sani ba' ta tattara hankalinta a gurinsa tace 'uhum ina jinka' ya gyara kayan dake kansa sannan yace 'wai meye shege da uwar riko?' hajiya amina taja wani wawan birki ta tsaya cike da tashin hankali tace 'kai waye ke gaya maka wannan maganar ba dai ummanka ba ce ba'

ganin ta rude yadda ummansu tayi idan ya sanar da ita ya sanya gabansa faduwa har yayi dayasanin bai sanar da ita ba, ya marairaice yana fadin 'don ALLAH kada ki gayawa ummana zata yi min fada, daman innarsu musa ce take gaya min ni kuma ca nake wani abunne mai amfani shiyasa nake tambayarki' tayi wata ajiyar zuciya don tayi zaton deejan ke fada masa haka tace lallai ta cika munafika, tunda take nuna bata son kowa ya nuna masa ba itace ta haife shi ba, amma duk da hama har lokacin ranta a bace yake ta daure tace 'a gaban ummanka take gaya maka wannan maganar kuma?'

ya girgiza kai yana fadin 'aa saidai idan na shiga gidanta kuma ummana ma ta hana ni shiga gidan nata sai idan na manta nake shiga, kuma tace min wai duk abinda ta fada karyane domin wai kare ya taba cizonta shiyasa take yawan yin karya' 'yauwa ka ji ba, idan ta gaya ma magana ka daina yadda balle har ka dinga sanyata a ranka ko yanzu karatu ne kawai ya dace ka dinga sanyawa a ranka ka ji ko? da haka ta lallabashi.

ya daga kai alamar to, saidai har suka rabu ta bashi biyar abun yana damunta, sam bata son rayuwar yaron ta gurbata da bakin ciki, ko kuma amsarsa zata yi don ya samu nutsuwa da kwanciyar hankali har taje gida tana ta sake-saken abinda ya faru.

DA ME AKE ADO?

06
FREE PAGE

Aunty Fauziyya D Sulaiman
(Matar Bello Q for Q)

Typing Dan Almajiri
Whatsapp number 08163840712

Alherin ALLAH ya kai miki Fauzanmu.


Ranar suna yarinya ta ci sunan ASMA'U sunan da deeje ke nacin idan ta haifi mace a sanya mata saboda kaunarta ga mahaukaciya babar ahmad, tun washegarin suna ta fara kiranta da ma'u don haka kowa ma yake kiranta da wannan suna.

kwanakinsu goma da haihuwa hajiya amina ta yo musu asubanci sun dan tsorata da ganinta da sassafe amma ganin tana ta wasa da dariya da yara ya sanya suka fahimci ba wani abu ne ya faru ba. sai da yaran suka wuce makaranta sannan suka kule a daki aka kara gaisawa suka nutsu suna jiran jin abindake tafe da ita. ta gyara zama tace 'tabbas kun kasance iyaye na gari masu rikon amana, kuma kun cancanci ku yi rinon kowanne irin da, ina son ku fahimci maganar nake son sanar daku da idon basira, ban zo a matsayin shugabar gidan rainon yara ba domin na yi ritaya tun tuni saidai na zo a matsayin ina kaunarku da son danku ahmad, ina fatan idan na sanar daku dalilan da suka sanya nake son amsarsa ba zaku bata ranku ba'

tunda ta fara magana suke kallonta jin tazo wannan gaba ya sanya deeje mikewa tana fadin 'cabdjan ai wallahi ba zai yiwu ba ko shugaban kasa bai isa ya amshi ahmad a hannuna ba sai da na gama cin kashinsa da fitsarinsa ya zama mutum ace za a raba ni da shi, wallahi saidai kotu ta kwace shi a hannuna sam ba a isa ba' cikin matukar tashin hankali da kuka take maganar.

shi kanshi malam din ya shiga rudu amman dayake namiji ne yasa ya danyi karfin hali ya kwantar da kai yana fadin 'a dokar daukar yara a gidan daman ta nuna akwai wani lokaci da ake karbar yaro daga gurin iyayen rainonsa ba a sanar da mu ba ko kuma rainonmu kika raina kina ganin kin fimu iya rainon hajiya?' ta kula da yanda suka shiga rudu daman kuma tayi tsammanin haka zata faru, don ta san yanda suke matukar son yaron ta kara kwantar da murya tana fadin.

 'ku fhimce ni kamar yadda na sanar daku ban zo da sunan ma'aikaciya ba sai 'yar uwa a gurinku ahmad ba shi da iyayen da suka fiku sai dai ina son na rike shi na wani lokaci har zuwa lokacin da zai iya daukar kowacce irin magana a kwakwalwarsa, na san kun san halin matar can lami, kuma na sha jin irin rigimar da kuke yi da ita akan yaronnan to abin nata ya ki yin sauki don haka me zai hana ku bani aronsa na rike muku shi har ya kammala karatunsa na university insha ALLAH sannan na dawo muku da shi'

gaba dayansu suka sauka daga kan fushin nasu don sun lura da inda maganarta ta sanya gaba don haka sun gano magana ta fahimta ta kawota, malam ne yace 'shin wani abu ne ya faru ko kuma shi ahmad ya sanar dake wani abu datayi masa ne?' ta kwashe duk abinda ya faru ta sanarda su sanda zai rakata ta hau mota sai deeje ta sanya kuka tana fadin 'ahaf ai na sha gayawa malam maganar nan matarnan bata da mutunci, wallahi ba zan yarda ba na shirya mata duk abinda take ji, ke kuma hajiya kiyi hakuri wallahi ba zan iya rabuwa da ahmad ba saidai idan mutuwa ce ta rabamu don ALLAH ki janye maganarnan ma'

'ki fahimci abunda nake nufi deeje ba wai zan kwace miki da wata manufa ba' hajiya amina ta fada da lallashi ganin yanda duk deejen ta birkice mata. 

malam ne ya raba gardama da fadin 'ke hajiya kiyi hakuri don wallahi rabamu da yaronnan babbar matsala ce sannan hakan zai iya tona asirin da kike zon rufewa, don zai yi ta tambayar dalilin da ya sanya aka daukeshi kuma kinga gidamki gidan jama'a ne kuma kina da 'yan uwa na san wata rana zai tsinci maganar, indai lami ce matsalata zan yi maganinta a yau ba sai gobe ba, ki kwantar da hankalinki insha ALLAH yaronnan ba zai san abinda ya faru ba har sai sanda nayi alkawarin ya sani ya cika'

dakyar suka shawo kanta ta amince zata bar shi amman dole zata yiwa lami kashedi da barazana don haka tare suka shiga gidan da ita, lami da malam jibril suna ganinsu gabansu ya yanke ya fadi don sun san wata ce ta taso, ga su kuwa har da hajiya sun riga sun san wacece ita. lami ta mike jiki yana rawa ta shimfida musu tabarma don ALLAH yayi ta da tsoron hukuma ta san tsaf za a iya daureta basu yi musu ba suka sami guri suka zauna.

hajiya amina ce ta fara magana cikin bacin rai 'kin fi kowa sanin laifin da kika aikata lami don maras gaskiya ko a ruwa gumi yake yi ba wai rarrashinki nazo yi ko rokonki ba. aa umarni nake baki abinda kika yiwa yaronnan ya sanar damu  komai saidai ki sani a sharadin amsar yara daga gidanmu babu wulakantawa ko tozartawa don haka idan har kina son kanki da arziki sai ki kiyaye'

cikin rawar murya tace 'wai me nayi haka kawai a mai da ni karkatacciyar kuka mai dadin hawa komai sai ace nice gaskiya ba zan yadda ba' malam sulaiman ya yunkura da bacin rai zai yi magana hajiya amina ta dakatar dashi ta kalli lami tana fadin 'kin manta sanda ya shigo gayawa abokinsa musa haihuwa abinda kika ce to zakiyi bayani a gaban hukuma tunda tunaninki rashin mutunci' sai ta mike tsaye.

hankalin jibril ya tashi ya mike da sauri jikinsa yana bari yana fadin 'aa hajiya ba za ayi haka ba tabbas tayi kuskure ayi mata afuwa don ALLAH yaya ka sanya baki ka taimakeni' lami kuwa tuni ta fashe da kuka ta gigice malam sulaiman yayi dariya a ransa yana fadin fitsararriyar banza saida suka wana su sannan ta yadda ta janye sanar da hukumar yan sanda an kafa mata sharuda masu tsauri da ta amince da su. wannan ta sanya ta daina kiran ahmad da shege koda sun hadu a hanya bata kyararsa sai dan harara kawai. 

gaba daya yaran gidan sun dauki soyayyarsu sun dora akan ma'u wacce kullum zaka tadda tana hannun wani, tun ummansu na hanasu har ta hakura ta kyale su don haka ma'u ta tashi jarumar yarinya mara tsoro ga shegen damben tsiya duk dabi'unta irin na maza ne wato karfin zuciya da juriya, don tasha wahala a gurin 'yan mazan kuma ko uban wa ma ya tabata zaigane kurensa.

shekarunta biyar aka sanyata a makarantar primary saidai kullum sai anyi dambe da ita kamar dage, idan kuma ka daketa yayyanta su bika har gida su rama mata don haka har layin kawo karar ma'u ake yi abin har ya ishi ummansu shi kam malam dariya yake yi  yace to yaya zamuyi ALLAH ya bamu ita cikin maza saidai ayi hakuri. rigimarta har gidan kawunta jibril don idan don idan suka kama dambe da amina 'yar shekaru 8 data bata shekaru uku saidai ita ta kyaleta saboda nacin fadanta da yanayin fadan maza da take dashi.

sau da dama idana ana damben a gaban ahmad saidai yayi ta dariya yana fadin 'kucasu arna ku casu ku casu ba mai rabaku wanda ya rabaku shi yayi banna' sai idan yaga ana shirin kwarar kanwar tasa zai raba gashi daman yaran fitsararrune dan haka yake jin haushinsu don da an yi fada dasu babarsu zatayi ta zage-zage basu kulata su dai. sau da dama suke tsokanar ma'u musamman idan ta sanya kayan kayan yayyen don kullumka ganta da hula ko kambas ko belt ta yayyan nata umman tayi fadan bar ta gaji ta kyaleta.

dambe kam ko da raliya 'yar shekaru 13 yi take, ta iya ta doka tsalle ta ciko kwalar rigarta saidai raliya nada mata duka takeyi ta shiga gida da kuka, ahmad ke rantsuwar sai ya rama mata don haka idan ya tare raliya a lungu sai ya rankwasheta ko ya murde mata kunne ko dundu don haka sam basu shiri da raliya. tsamarsu ta kuma yawane saboda kin son makarantarta kullum tana gantali da yaran unguwa kwararo-kwararo, malam sulaiman yayi fadan har ya gaji don ko ya maida ta makaranta sai ta gudo, babarta ke daure mata gindi ta dora mata talla kala-kala don haka yarinyar ta taso ballagaza babu hankali.

yawan fadan da suke yi da raliya ya sanya ummansa tayi masa kashedi a kanta don kullum lami a hanyar kawo kara take tayi ta zage-zage da gore-gore kala-kala  dole ta sanya ya daina kulasu koda sun yiwa ma'u taron dangi sun mata duka saidai yayi ta rarrashinta ya siyo mata biskit ko ya bata rake da yake tunda ya tashi da neman kudinsa ya tashi ko ya sari rake ya saida ko yayi wanki da guga na manyan layinsu ko kuma ya tafi saida pure water don yafi kowa zuciyar nema cikin dakin nasu, kullum sai ya baiwa ummansa kudi kusan shi yake biyan komai na karatunsa ma har ya biyawa rabi'u ma wani lokacin.

don haka ma'u kullum cikin tsaraba take kala-kala indai ya fito zai shigo mata da wani abu wannan ta sanya shakuwarsu ta banbanta da sauran duk da suma suna gwada mata gata amma ba kamar ta yayanta ahmad ba.


DA ME AKE ADO?

07
FREE PAGE

Aunty Fauziyya D Sulaiman
(Matar Bello Q for Q)

Typing Dan Almajiri
Whatsapp number 08163840712

Alherin ALLAH ya kai miki Fauzanmu.


KANO 1998
Yau sun dawo daga makaranta ne agajiye don suna jarraba ne WAEC maths sukayi don haka kai ya dauki zafi tunda ya shigo ma'u ta tare shi da home work dinta, ya lallabata akan ta bari sai dare yayi yanzu kansa ciwo yake haka nan ta fice tana fishi, don tasan halin yayan nata idan ta matsa zai caccaula mata tsintsiyar kwakwa. 

ta dawo ta zauna tana ta kumbure-kumbure ga ummansu bata nan ta tafi gidan suna da dai taga hakan ba zai fissheta ba ya sa ta shiga dole ta dauko kayan wasanta har da katuwar bebinta piriya wacce ahmad ya sai mata ta wuce babban zaure ta fara jeran 'yar jaririyarta harda gadonta da sif da madubi da dan murhunta nandanan zauran ya cika da yara ana ta wasa.

can sai ga amina ta shigo ta kalli yaran a wulakance tana fadin 'yan iska kun zo kun cika mana gida to wallahi duk ku fita' ma'u ta tashi cikin tsiwa da masifa tana fadin 'wallahi ba inda zasu wasa muke ke idan kina wasa da kawayenki ina korarsu ne eye?'

nan fa rigima ta harke akan sai yara sun fita ita kuma tana ba zasu fita ba, sai aka kama dambe kamar yanda aka saba nan da nan ma'u ta fara lallasa amina kamar yanda ta saba tana yi mata duka, yara kuwa suka fara ihu suna tsokanar amina ta tashi da fuska jage-jage da kuka da majina ta nufi gidansu ma'u kuwa aka karkade hannu aka cigaba da wasa tana fadin 'banza bata da karfi sai neman fada ni wallahi ba sa'ar yarinya bace sai nayi mata duka babu ruwana'

kawai sai taji an dauketa da mari ji kake tas! t rike kunci tana daga kai sai ga raliya a tsaye an rike kugu ana girgiza (babbar kwabo kenan) tana wani muzurai tace 'shegiya me karfin maza kawai sai ki dinga dukan yarinya don kin san bata da karfi to ni wallahi uwarki zan ci banzaye 'yan jaraba' idon ma'u ya kada yai jawur gata dama da shegiyar zuciya kamar kuturwa cikin taurin kai tace 'ga ki nan banza mai wasa da maza karya kowa ya sani a layinnan kuna wallahi sai na rama...'

kafin ta karasa raliya ta rufe ta da duka ita kuwa sai ta fara diban duk abinda hannunta yakai tana kwadawa raliya da cizo da yakushi, amina kuwa ta raraka yaran ta kama kakkarya kayan wasan ma'un harda piriyarta sai da ta balla hakan ya kuma tunzura ma'u ta dinga haukan kuka da kai duka saidai karfin babbba yafi na yaro, raliya tayi mata lilis ta dinga hadata da garu tana tasowa ta kwarfeta suka yi mata duka jini da majina hanci duk ya fashe suka bar ta anan tana kuka.

lami ta labe tana lekensu suna shiga gidan tace 'yauwa kun min daidai tsinanniya haka zaku dinga mata taron dangi kuna lallasata gobe ma ta sake idan gurinta rashjn kunya' 
ma'u ta mike dakyar ta shiga gidansu tana rusa ihu da hadiyar zuciya muryata duk ta dashe kamar wacce ta shekara tana kuka goshi ya fashe sai zubar da jini yake yi.

ahmad ya fara bacci ya jiyo kukanta kamar a cikin mafarki ya dan bude idonsa don tabbatar lallai ita ce ke kuka ya mike da sauri ya leko. sai ya hangota zaune gindin bishiya jini na zuba daga goshinta da sauri ya karasa a rude yana kiran sunanta. 'ma'u wa ya ji miki ciwo haka a goshi... subhanallahi taso muje chemist a sanga miki G.B' cikin hadiyar zuciya take fadin 'raliya da amina ne suka min duka kuma innarsu tana kallo tana dariya' ransa ya baci matuka amman ya dake yace 'taso muje chemist tukunna'

ya kamata su wuce wani chemist a layinsu me chemjst din yace dole sai an yimata dinki domin ciwon babba ne haka nan ya rike ta tana ta ihu aka yi mata dinkin da allurai da magunguna.
zuciyarshi kam kamar ta faso ya san idan ya gayawa ummansu ko babansh ma bai wuce su ba da hakuri ba, shi kuwa ba zai yadda wannan dukan da aka yiwa kanwarsa ya tashi a banza ba tunda daga ji da gayya aka yi mata ya gama yanme shawarar abinda zai yi ya biya kudin komai ya sai mata jelar kifi da lemon kwalba har da alawa suka wuce gida yana lallashinta.

sanda suka iso gida ya kama ta ya cire mata doguwar rigar dake jikinta wacce ta baci da jini yayi mata wanka ya sake mata kaya ya shimfideta akan tabarma ya bata kayan da ya siyo mata yana lallashinta har ta danci kadan saboda dinkin zogi yake mata, ta dai samu bacci ya dauketa sannan ya dauko belt dinsa ya koma kofar gida ya zauna gindin darbejiya yana jiran fitowar raliya.
yana zaune kuwa sai gata nan ta fito dauke da dafaffiyar gyada sam bata kula da shi  ba kai tsaye take tafiyarta, ai kuwa sai taji caraf an rike mata hannu jikinta ya dauki rawa ganin wanda ya riketa din cikin rawar baki tace 'me nayi maka zama dake ni?'

yace 'au har kun manta taron dangin da kuka yiwa ma'u ko, to zan daukar mata fansa akanki don na san kece kika fasa mata goshi don idan ita da amina aka barta bata isa ta dauki wani abu a jikinta ba' kafin ta kara cewa komai ya shiga zabga mata belt din ta saki farantin gyadar ya zube a kasa tana ihu tana sosa duk inda ya zabga mata bulalar gashi ya rike mata hannu daya babu damar guduwa. sai da ya faffasa mata jiki da belt sannan ya sake ta ai kuwa ta bazama gida da gudu shi kuwa bai koma gidan ba yayi can saman layinsu gurin wani abokinsa abdullahi.

tana shiga gida da ihu lami ta fjto da gudu tana tambayarta abinda ya faru ganin babu farantin gyadar ya kuma hasalata tace 'wai kin shigo kina min ihu da tirje-tirje ba ki sanar dani abinda ya same ki ba waye ne ya tabaki' tana kuka tace 'ahmad ne yayi min dukan tsiya da belt ya zubar min da gyadata wai ya ramawa ma'u dukan da muka yi mata'
'kan ubancan wallahi ba zan yarda ba shege dan iska dan mahaukaciya wadanda suke ciki daya ma basu yi komai ba sai shi wallahi ba zan yadda ba yau duk bala'in da za ayi a gidannan sai an yi' tayi fuu ta nufi cikin gidan nasu.

a soro suka ci karo da deeje wacce ta dawo daga unguwa lami ta tsaya turus tana fadin 'yauwa gwara da ALLAH ya dawo dake don wallahi ba zan yadda ba ko kotu saidai aje a kwatar mana hakkinmu tunda dai mu ba bayi bane a gidannan' deeje ta tsaya tana kallonta da mamaki ta daure tace 'sai burari kike bayan ni ban san abinda kike nufi ko aka yi miki ba'
'danki wannan mara mutuncin ya dokar min raliya har da targade don kawai suna fadan yara da ma'u idan na yi magana ace min nayi rashin kirki kai bari ma jibril ya dawo dole a bimana hakkinmu' sai ta juya fuu ta koma cikin gidanta.

deeje ta girgiza kai cike da takaici ta shige cikin gida tana kwalawa ahmad kira saidai gidanshiru babu kowa sai ma'u dake gindin bishiya tana bacci. ta cire gyalenta ta shiga kicin don dora sanwa don ta kula yau samarin nata basa gida. 

da dare suna cin abinci har da malam sulaiman har sun gaji da jajan ahmad sai gashi nan ya shigo da sallama jikinsa sanyi kalau ya iso ya durkusa kusa da iyayen nasa yana fadin 'baba sannhnku da gida ashe ka shigo' jin sun yi masa shiru ya sanya shi yin shiru yana susad keya cike da kunya don ya san laifin da ya aikata. malam yace daga ina kake ahmad ban hanaku yawo da daddare ba?'

cikin kwantar da murya yace 'wallahi baba ba wani guri naje ba ina gidansu abdullahi ka tambayi babansa ka ji ma'
'ai dole ka gudu gidansu abdullahi tunda kasan kayi mana daukar magana sau nawa nake hanaka shiga harkar lami da 'ya'yanta marasa kunya' ummansa ta rufe shi da fada. yayi kasa yana fadin 'umma sun sha dukanta ana kyalesu saboda rainin hankali kuma sau suyi mata taron dangi uwarsu tana kallo harda fasa goshi dubi goshinta ki gani har saida na kaita chemist aka yi mata dinki fa umma'

'dinki kuma ai ni baki sanar dani an yiwa ma'un dinki ba, ma'u zo nan' malam ya fadi rai a bace. ma'u dake zaune tana ajiyar zuciya ta mike da sauri ta nufi gurin mahaifin nata, ya kunna tocilan din dake hannunsa yana haska gurin, cikin tashin hankali ya ci gaba da magana 'kayi min daidai ahmad ALLAH ya sanya lami ta shigo gidannan sai na sabar mata wai garin yaya haka ta faru ne asma'u?'

'yar lele an tabo ta sai ta kuma kwabe fuska ta zayyano masa abinda ya faru sai ya kuma hawa har da mikewa zaije ya tadda su raliyan saida deeje ta dinga lallashjnsa da tausarsa sannan ya hakura.
wannan rikici kam ALLAH ne ya kashe shi da tausar deeje shi kansa jibril daya iso da fifikarsa aka nuna masa goshin ma'u da katon dinki sai yayi saroro cike da kunya don su yafi dacewa su kai kara ba shi ba.

amma da ya koma lami karyatawa tayi wai dukan da suka yi mata ba su fasa mata goshi ba ai tana kallo an shirya dai wata kullalliya ne amman kere na yawo zabo na yawo wata rana za ahadu duk yanda taso musa ya shiga fadan ya kiya don shi bai da irin halinsu yana ganin hukuncin da ahmad yayi ko shine zai iya yin irinsa. wannan ya kwatarwa ma'u 'yanci gurin raliya ta daina dukanta saidai kyara da harara don tana tsoron dukan da ahmad yayi mata ta kara tsanarsa matuka ina wuta ta jefa shi ta humasa'




DA ME AKE ADO?

08
FREE PAGE

Aunty Fauziyya D Sulaiman
(Matar Bello Q for Q)

Typing Dan Almajiri
Whatsapp number 08163840712

Alherin ALLAH ya kai miki Fauzanmu.


KANO 2003
Rayuwa yin ALLAH yanzu haka ahmad yana BUK inda yake karatunsa akan computer science sani kam diploma yayi a FCE sai yayi sa'a ya samu aiki a wani kamfani mai zaman kansa shi kuwa auwalu makarantar aikin tsafta yayi HND wato ya karanci environment  health officer har ya bude chemist anan jikin gidansu ya kuma samu aikin temprary anan karamar hukumar da ta biya masa kudin karatu, rabi'u kam 'yan boko ne na hakika don haka ya dage ya sami microbiology anan BUK yana ta fama, basu da kudi amma suna cikin rufin asirin ALLAH da kaunar juna.

ma'u kam ana aji daya a secondary school sai kara firirita ake da iya yi da gwalli, tsokana da wasan piriya kam yanzu yayi sauki musamman saboda karatu da take yi yayyanta basa barinta ta sake da sun ganta tana wasa za a mata ca a kai, don haka tafi kowa kokari a ajinsu gabadaya kai harma a cikin tsaran ajinta ita ce ke daukar lamba daya wannan yake kara mata soyuwa a gurin yayyanta, kafin ummansu ko babansu su mata abu daya sun mata goma, domin shi idan ya tashi yi dole sai ya hada da su raliya ko kayan abjnci zai kawo gidansa sai ya aika musu da nasu musamman yanzu da ya kasance sana'ar dan uwan nasa ta shiga garari sai a wuni ba a yi ciniki ba.

don haka ta fisu komai raliya da take ganin itace budurwa dayadace tayi kwalliya sai taga ma'u ta fita balle amina da take kusan sa'arta sai ya zamanA ko magana ba sa yi mata sai ta kama don kullum mahaifiyarsu cikin zuga su take yi.

da wani yammaci lokacin ma'u ta dawo hutu domin makarantar kwana take yi, ta taso daga makarantar islamiyya tana tafe rike QUR'ANI ta hango ralita ta ci kwalliya ta nufi shagon sisko, wani dan gaye ne a unguwar tasu da indai mace tana kula shi ake ganinta maras kamun kai, ita kuwa tasan illar kula saurayi dan iska don kullum sai ummanta tayi mata fadan kare mutucinta tana cewa duk wanda yace ta shiga shagonsa to dan iska ne ko yace zai kama mata hannu don haka tana ganin raliya ta shiga shagon sisko jikinta ya dauki rawa, mutumin da iyayansa ma suma sallama shi sunansa umar amma ya sawa kansa sisko saboda tsabar shedana.

hankalinta bai kuma tashi ba sai da ta hango sisko ya dan leko ya kalli gabas da yamma sannan ya ja kofar shagon nasa da sauri ya kulle, tayi dum cike da tsoro da fargaba sai tayi hanyar gidansu da sauri ta sanarwa da yayyanta tunda ance idan mace tayi ciki a waje mutuwa zata yi muddin bata yi aure ba. ta yi sa'a ta tadda ahmad da musa a kofar gida bisa wani dan kuturin itace da suke zama suna hira jikinta yana rawa idonta na zubar da hawaye ta nufe su. ahmad ne ya farga ya kalle ta da mamaki yana fadin 'yaya dai ma'un baba lafiya?'

cikin rawar murya tace 'raliya ce ta shiga shagon sisko bayan an hanamu ko kulashi ya kuma kulle kofar shagon nashi babu wanda ya gansu' suka mike atare arude suna fadin 'raliyar zomuje' sai suka dauki hanyar shagon nasa. 
sai dai wani abin bakin ciki sanda suka isa kofar shagon suka hango cincirindon mutane ashe wani saurayi yaga sanda ta shiga da rufe kofar da akayi ya gayyato musu matasa aka balle kofar dakyar suka barta ta daura zani suna mata ihu suka fito da ita, ta nufi hanyar gida tana kuka shi kuwa sisko rufe shi suka yi da duka.

ahma da musa suka karasa gurin cike da bacin rai tun daga nan suka zare belt dinsu suka fara narkarta tana ihu ta nufi gida da gudu ahmad ya rufa mata baya, shi kuwa musa takaici ne ya ishe shi yaga gara yaje ya koyawa sisko hankali ya shiga cikin tawagar dake dukansa yana ci gaba da jibgarsa dakyar aka kwace shi aka tura shi cikin shagon aka kulle aka tafi kiran 'yansanda sannan ya nufi hanyar gidan ya kuma cin uban raliya.

ta shiga gidan da gudu tana ihu daga ita sai daurin kirji 'yan kayan data doro akai ta watsar saboda zafin duka ya bita har cikin gidan nasu yana dukanta tana ihu. lami ta fito daga daki a rude tana fadin 'meye neke faruwa?' ta tsaya turus ganin ahmad na dukan raliya har cikin gida wata zuciya ta ciyota ta isa da sauri ta bangaje shi tana fadin 'shege dan iska me diyata tayi maka da zaka biyota har gida kana duka don ka nuna min wuyanka ya isa yanka' ta tsaya baki bude cike da mamaki ganin diyar tata daga ita sai daurin kirji.

ahmad ya mike ya taso daga cikin kwanikan wanke-wanken da ta hankadashi yana karkade jikinsa ya isa kusa da ita yana fadin 'inna wannan yarinyar yau ta tona asirin gidannan ta tozartamu a shagon sisko aka kamata yara suka rakota suna mata ihu me yafi wannnan takaici da tozarta sunan gidannan?' ya karasa cike da kunan rai.
lami ta kalle shi cike da wani irin bakin ciki da ta kasa rikewa tace 'ahayye yau fa karin maganar hausawa ta fito SHEGE YANA YI DA MAI ZINA don an kama raliya a shagon sisko zaka biyota kana mata wannan dukan kaine kafi cancanta da adaka ba raliya ba, shege iriknka zai tonawa mai yin zina asiri' cikin tada jijjyar wuya take magana.

musa da ya shigo ba komai a hannunsa ya isa cike da bacin rai da damuwa ganin yadda ahmad yayi saroro yana kallonta cike da madaukakin mamaki don shi sam bai fahimci inda zancen ya sanya gaba ba ya dai fahimci tana daurewa diyarta gindi ne akan abinda ta aikata. musa yace 'haba inna bai dace ki daurewa yarinyar nan gindi ba har ki dinga ciwa ahmad mutunci ba, mutumjn dake kishin danka ai masoyinka ne'
'kai rufe min baki' ta katse shi da tsawa ta dora da cewa 'da ace kai ko auwalu ko sani suka kamo yarinyarnan ba zan damu ba, tunda ku kowa ya san 'ya'yan halak ne ba shegu ba amma wannan yaron shege ne zai aibata diyar da aka haifeta ta hanyar auren sunna' ta nuna ahmad da hannunta.

gabadaya suka tsaya suna kallonta cike da fargaba da tashin hankali, musa ya fara magana cikin kaduwa da gigita 'inna kazafi baida kyau kada tunanjn nemawa raliya kariya ya sanya ki fita daga hayyacinki har kije ki fada abinda bai dace ba, wanda zai iya zama kazafi ne karara ni nasan ahmad dan gidan baffa sulaiman ne kuma...'
'kai tafi can to yau zan fasa kwan da aka jima ana kiwonsa, yau zan sanar da kai abinda baku sani ba sau nawa nake gaya muku ku daina damuwa da duk wani abu da ahmad yafiku, kasha damuwa dan yafika kokari kasha damuwa don yafika kaya ni kuma nasha gayamaka duk abinda ya fika aikin banzane tunda ku kuna da abun ado wato uba, shi kuwa shege ne dan mahaukaciya wacce ba asan daga inda ta fito ba'

'innalillahi wa inna ilaihir raji'un, lahaula wala kuwwata illah billab' muryar ummansu deeje ta ankarar dasu wacce ta shigo gidan a gigice jiyo hayaniyar da ake yi ta leko taga abindake faruwa. ahmad kam mutuwar tsaye yayi ya kasa motsawa daga inda yake tabbas yasha tunanin maganganun daa lami ke fadi a kansa yasha yunkurin yin bincike akansu amma umminsa da hajiya amina suna tauye masa tunaninsa wannan ne yasanya hankalinsa ke tashi a duk sanda suka ji ance masa shege kokuma ya tambaye su waye shege ya jima da gano ma'anar kalmar amma bai taba dangantata da kansa ba ashe ita ce tafi dacewa da shi.

faduwar da ummansa tayi jib da fasa ihun ma'u ne ya dawo da shi hayyacinsa, ya nufeta da gudu kamar yanda yaga musa yayi idonta ya birkice ya juye da alama ba numfashi a tattare da ita cikin karaji da kuka ma'u ke fadin 'umma kada ki mutu ki barmu don ALLAH umma ki tashi'
shi kam gabadaya tunaninsa da basirarsa sun toshe ya kasa cewa komai sai hawaye da idonsa ke yi, musa ne ya mike da gudu ya debo ruwa a buta ya yayyafa mata amman a banza bata motsa ba sai asannan ya iya bude baki yana fadin 'umma kada ki mutu kece uwata mai sona idan kika mutu zan kasance bani da kowa ki tashi umma ki ci gaba da rikeni a matsayin danki na cikinki kada ki mutu ummana'  yana kuka da majina yake wannan magana.

musa ne yayi dabarar fita da gudu.ya nufi gurin auwalu dake chemist wanda bai san wainar da ake toyawa ba, lami kam tayi tsuru-tsuru tsaye cike da fargaba da tashin hankalin abinda zaije yazo, raliya kam sai sharbar kuka take yi cike da takaici da dana.sani.

auwalu ya shigo a guje hannunsa rike da famfan auna jini ya isa wurin mahaifiyar tasa ya hada bakinsa da nata ya fara bata taimakon gaggawa da ake kira (mouth to mouth) ya tallafo kanta cikin ikonALLAH sai gashi numfashin nata ya dawo, ta bude idonta da sauri ta mike zaune kamar ba itace ta suma ba yanzu, ta kamo ahmad tana fadin 'karya take yi ni ce na haifeka ba mahaukaciya ba ranar da na haifeka ne tazo nan gidan ka tambayi malam ma ka ji, ai na sha gaya maka lami makaryaciya ce' tana kuka take maganar shima ahmad kukan yake yi.

auwalu da bai san abindake faruwa ba ya mike cike da mamaki yana fadin 'wai meye ya faru me ya same ki umma' arude yake maganar. sai ta mike cikin karfin hali tana fadin 'babu komai kuzo muje gida bana son kara kallon fuskar azzalumar matarnan' ta nuna lami da hannunta. ahmad ya riketa ta dafa kafadarsa suka nufi gidansu har lokacin musa da ahmad da ma'u kuka suke lami kam ji take yi kamar maganar ta dawo ta maidata cikinta don batasan abinda zai biyo baya ba amman saboda tsabar taurin rai saida taga sun fice tace 'eh gaskiya ce na fada saidai a kashe ni wallahi haka kawai shege zai tonawa diyata asiri yanda ya tona min asiri ni ma na tona masa'

DA ME AKE ADO?

09
FREE PAGE

Aunty Fauziyya D Sulaiman
(Matar Bello Q for Q)

Typing Dan Almajiri
Whatsapp number 08163840712

Alherin ALLAH ya kai miki Fauzanmu.


Koda suka isa cikin gidan abinda take maimaitawa kenan, auwal yace 'umma me ma tace ne me ya faru?' cikin kuka tace 'azzalumace lami wai cewa tayi ahmad shegene bayan nice na haifeshi dacikina, cewa tayi wai dan mahaukaciyane gashi dana ne ranar dana haife shine mahaukaciyar tazo nan gidan bari ku gani na dauko muku takardar da zaku san danane' sai ta mike jiki yana rawa ta kama lalube saidai abinda bata sani ba shaidar da take son kareta itace zata kara sanyawa abin ya fito fili, tunda duk mutumin da ya kasance danka daka haifa ai babu bukatar wata shaidar takarda a rubuce, gashi ita bata san abinda aka rubuta na yarjejeniya ba ce.

baiwar ALLAH saida ta fito da kayan wata tsohuwar adaka sannan ta kwakulo wata takarda acan kasan akwatin jikinta yana rawa ta mikawa ahmad tana fadin 'karanta ka gani karya takeyi nice babarka'
yakarba ya fara karantawa ba wani abu a ciki illa takardar yarjejeniya sun amshe shi zasu rike shi kuma duplicate ce aka basu da alama original din tana can inda aka basu shi, kukansa ya kuma karuwa hankalinsa ya kuma tashi tabbas ba sune iyayensa ba, auwal ya warce takardar ya fara karantowa ya kalli mahaifiyar tasu da tusayi da tashin hankali, rashin ilimi da tayi ne yasanya bata san abinda takardar ta kunsa ba da ta sani da ta kara boye takardar cikin shishshikar kuka yake fadin 'umma wannan takardar tana nuna yarjejeniya da kukayi ne a sanda zaku amshi wani yaro, nasan ba ahmad bane mantawa kikayi kika fito da ita'

sai a sannan ta gano wautar da tayi amma taji dadim yanda auwal din ya kawo mata mafita da sauri tace 'ahaf na manta wannan ajiya ce aka bani bari na zakulo wancan bani na adana wannan din kafin masu ita suzo nema' ta amsa da sauri ta nufi akwatin tana ci gaba da lalube.

tsananin tausayi da soyayyar umman nasu ta shige shi, ya kula da idan bai yi wani abu ba zata iya rasa hankalinta ko wani ciwo ya shigeta, ya nufi inda take ta zakulo kaya daga cikin tsohuwar adakar ya dafa bayanta yana kokarin kwantar mata da hankali yace 'umma ki daina lalube ni nasan kece mahaifiyata, ba kece kika sha gaya min innarsu musa karya ce da ita ba ta yaya zan yarda da maganarta dake ba uwata bace ai da sai kin nuna min wata rana da kuma sai wani yayi min gori a cikin layin nan ki share maganarta ki kwanta ki huta tana son bata miki raine don an kamo diyrta da sisko a shago suna iskanci'

ta dago cike da matsanancin farinciki tana fadin 'haba ai nasan saboda mugunta take rabani dakai ta haddasa maka wani ciwo da zan rasa ka. baka yadda da abinda tace ba ko? ya daga mata kai yana kokarin kakalo murmushi wannan ya sanya ta dan samu sassauci aranta daga wannan karon anyita ta kare ko ita ko lami dole daya ya bar gidan. dakyar ta iya kyalesu suka tafi masallaci bada farali gani take yi kamar daga can ba zata kuma ganin ahmad din ba.

saidai shi yana sallah yana kuka ransa yayi baki ashe shi yana ta barankadama da homa ashe shi shege ne bashi da kowa aduniya shin wacece mahaifiyarsa da tayi shegensa kodayake ance mahaukaciyace to waye mara imanin da yayi mata ciki har aka kawo shi duniya, tana ina ita mahaukaciyar ta warke ne ko haryanzu tana cikin haukan? tabbas ya dace ya san wadannan amsoshi saidai kansa yayi masa nauyi zuciyarsa tayi baki kwakwalwarsa ta cunkushe ba zai iya tuna komai me kyau ko amfani ba dole yana bukatar hutu da nutsuwa a kwamwalwars don haka ana yin sallama ya lallaba ya fice daga masallaci ya nausa yayi gabas yana ta tafiya bai san inda zai dosa ba.
*
an shirya cin abinci kamar yadda aka saba amman babu ahmad tun ummansu nasanya rai zai shigo har ta fara karaya bacin randa take kokarin boyewa ya fara bayyana ta dinga sanyawa ana nemansa sam ta hana kowa cin abinci malam yashigo cike da takaici yana fadin 'wai ahmad yaro ne da zaki sanya ayi ta wani nemansa sai kace wanda zai bata, kin san dai ba zai wuce yana gidan yaronnan abokinsa abdullahi ba' cikin shihshikar kuka tace 'baka san abinda na sani ba tabbas idan ahmad bai bata ba zai gudu kuwa..' saita fashe da kuka.

cike da mamaki yake kallonta cikin hasken wutar lantarki da aka kawo yana fadin 'wacce irin magana kike yi khadijatu kamar wacce tayi gamo ta yaya danmu zaigudu me mukayi masa da zai gujemu? cikin kuka tace 'yau lami ta sanarda shi shi shegene ta sanar dashi ba nice na haifeshi ba ta gaya masa shi dan mahaukaciya ne ba ni ba... kuka take yi sosai kamar wata karamar yarinya.

malam ya mike cikintashi hankali yana fadin 'me kike son sanar dani khadija INNALILLAHI WA INNA ILAIHIR RANI UN yanzu ina yayi ahmadun bari na nemo shi. bai jira jin abinda zata ceba ya fice. sani da salisu da rabi'u ne a gurin sun kuma riga sun fahimci abinda ake nufi suma duk zun shiga tashin hankali sai suka mike suma suka fice nemansa. ma'u ta kalli mahaifiyarta cikin kuka tana fadin'umma da gaskene mahaukaciya ce babar yaya ahmad tana ina yanzu?

ta gallawa yarinyar harara wacce ta sanyata shiga taitayinta nandanan ta koma ta takure cike da tashin hankali idan har yayanta ya bata taga ta kanta saboda sun shaku da yawa.
saidai har karfe sha daya na dare babu ahmad babu alamarsa hankalin kowa ya tashi sanda malam suliman ya shigo gidan umma dije ta mike tana fadin 'yaya dai malam kun ganshi? ya girgiza kai cikeda da damuwa mai tsanani ta kuma wurga masa tambaya 'har gidansu abdullahi kun je malam? munje tare da shi muke ta nemansa ma yanzu hma na bar su shi da su auwlu suna ta bin gidajen abokansu'

'akan me zaku wahalar da kanku wanda ya bata ake nema ba wanda.ya gudu ba, ahmad ba zaije inda zaku ku ganshi ba abinda na jima ina nusar dakai kenan wallahi lami ba masoyiyarmu bace meye laifin yarom dake son naka ko ahmadu ya dawo ko bai dawo ba nagama zama agidannan yadda ahmad ya tafi haka nima wata rana zata salwantar min da sauran yarana' tana magana tana kuka kamar ranta zai fita.
ya hasala matuka yama rasa hukuncin da zai yanke sai kawai ya mike cikin fushi yanufi gidansu lami, matar ta bishi da kallo har lokacin bata huce ba don tasan bambami kawai zai yi ya dawo ita kam an cuceta an salwantar mata da dan da ta raina tun yana zanin goyo ya kawo karfinda zata fara cin gajiyarsa aka korar mata shi.

yana shiga ya fara kwada sallama kamar zai tsaga gidan, da farko sunyi shiru a daki don lami ta gayamasa tabargazar da tayi dukda ta lika abinda sharri yayiwa diyarta amma dukda haka mijin nata ya bata rashin gaskiya don yana tsoron abinda zaije yazo. can dai saiga malam jibrin ya bayyana cike da tsoro malam sulaiman ya galla masa harara yana fadin 
'barkanku ahamad ya gudu ya bace mana ya rabu damj saidai ku sani jibril yadda ahmad ya rabu damu to kaima ka rabu da komai nawa, ka shirya kayanka a gobe zan sanya gidannan akasuwa, tunda dai zamanmu tare bai da wani amfani sai haddasa masifa nima na hakura da zaman gidan gabadaya'

hankalin jibril ya tashi idan ya rabu da dan uwansa ina zai tsoma rayuwarsa waye zai iya cigaba da bashitaimakon da yake bashi, tabbas shi kansa yanzu lami ta isheshi ya bi bayan dan uwan nasa da sauri yana bashi hakuri amma ina tuni ya fice. ya dawo tsakar gidan yayi duru-duru cike da tashin hankali sai ya fada dakin dasauri ya tadda lami zaune tayi wuki-wuki tana zare ido yana shiga ta fara magana 'ka kwantar da hankalinka malam indai akan gidane muje mu kama haya tunda ai...'

'rufe min baki munafuka sau nawa nake cewa ki cire hannunki daga kan maganar yaronnan? ya ji ko shi waye a dunkya amma saida kika fada masa to tsaya kiji bani da wani gata da ya wuce na ALLAH da dan uwana da ya dauko ni daga cikin wahala ya nemo mini aurenki ya cigaba da dawainiya dani har kawo yau yana cigaba da dawainiya dani, ki sani idan na bar nan bani da gurin zuwa don haka ke dai kika janyowa kanki kece zaki bar gidan dolenki kuwa' ta kalle shi da mamaki matuka tana fadin 'malam akan na fadi gaskiya kake wannan furucin?

'kinga ban ja dogon zance dake ba ki wuce kawai na sake ki' yana kaiwa nan ya fice daga gidan. lami ta fashe da kuka tana fadin 'na shiga uku yanzu akan dan shege har ka sake ni na tsani wannan yaro daman nasan zuwanshi gidannan annoba ce kuma har zuwa yanzu banyi nadamar fadin cewar shi shege bane' da wannan ta dinga sambatu tana kuka.

DA ME AKE ADO?

10
FREE PAGE

Aunty Fauziyya D Sulaiman
(Matar Bello Q for Q)

Typing Dan Almajiri
Whatsapp number 08163840712

Alherin ALLAH ya kai miki Fauzanmu.


sun wayi gari cikin tashin hankali tun asuba tabar gidan saboda yanda jibril ke tayi mata kwakwazo hankalin 'ya'yan ya tashi matuka musamman raliya da amina, musa kam yana jin ciwon sakin mahaifiyar tasa amman yana jin takaicin abinda ta aikata musamman da har zuwa yanzu ba aga ahmad ba da shi aka dinga yawo kusufa-kusufa. gabadaya gidan an gaza karyawa kowa yana cikin damuwa. ma'u kam kuka take yi tana fadin 'dana sani ban gayawa su yaya ahmad abinda raliya keyi ba da hakan bata faru ba yanzu umma yaya zanyi idan babu yaya ahmad a gidannan?

duk da deeje tana cikin tashin hankali hakan bai hanata rarrashin diyar tata ba abinda ta tabbatar ta shiga tashin hankali matuka.
tunda suka dawo daga masallaci jibril ya tare malam sulaiman yana kara bashi hakuri da sanar dashi hukuncin da ya yanke tun daren jiya.

malam sulaiman ya kalli dan uwansa cike da tashin hankali yace 'subhanallahi me ya sanya ka aikata haka? nima bacin raine ya sanyani fadin abinda na fada amman da na dinga ambaton ALLAH sai ya kawo min sauki cikin raina kayi hakuri da abinda nayi maka don kai dan uwanane jinina'
deeje kam bata ji ko dar da mutuwar auren lami ba tunda ta rasa danta komai ma ya faru duk da kuma tace wahalar da kaine neman ahmad amman ta kasa hakuri ta kasa barin 'ya'yanta su zauna su huta, suna dawowa zata ce akara zuwa guri kaza shi kam malam yau ko kasuwa kasa zuwa yayi.

wajen misalin karfe goma sai hajiya amina ta iso a kidime don 'yan dubo ahmad sun iso har gidanta duk yanda deeje ke kokarin danne zuciyarta si data fashe da kuka ganin hajiya amina tana fadin 'ya gudu hajiya bamu san inda ya shiga ba, da mun sani mun baki shi ina zan kai hakkin wannan yaron? ta dafa kafadarta cikin kwantar da murya tana fadin 'ki daina wannnan magana deeje, ko ina yake ai ba zai wuce kaddararsa ba ALLAH ya kaddara sai hakan ta faru na kuma tabbatar duk inda ahmad yake WALLAHI sai ya dawo inda kuke don bashi da inda yafi nan kiyi hakuri muyi ta addu'a'

kalaman hajiya amina ne suka dan kwantar mata da hankali tace 'kuma a daina zuwa nemansa zai dawo da kanshi' amman taso yin maganjn lami saidai ta sami labarin sakin da akayi mata ta danji sassauci a cikin ranta.

su raliya sun tarkato sun dawo gidansu ma'u saidai kishi da kyashin nan nasu yana nan, ko akan abinci sai sun yi fada kwanakinsu biyu a gidan sun ishi deeje saidai bata da yanda zata yi dasu don tana gudun kada tayi magana malam yayi mata wata fassarar. kwanaki uku suka cika cikin tashin hankali abincin kirki babu wanda yake ci agidan duk.sun fita daga hayyacinsu. ma'u 'yar yarinya ma ta san amfanin ahmad agidan, don haka ko an tura ta makaranta bata zuwa sai tayi ta yawo a gari wai tana neman ahmad, ahmad kenan me masoya da yawa.

ranar kwanaki na hudu da tafiyar tasa, ma'u ta dawo daga kai markaden gero na kokon da yamma sakaliya tana tafe tana rera wakokinta ta hangoshi tafe da kayansa tun na ranar da ya tafi ya rame yayi duhu dakyar yake tafiya kamar me ciwon kafa. bata san sanda ta watsar da robar markaden ba ta fella gida da gudu tana fadin 'umma ga yaya ahmad! umma ga yaya ahmad!'

umman dake tukin tuwo ta fito da azama jikinta sai kyarma yake tayi har zaninta yana neman faduwa da rawar baki tace 'yana ina ma'u a ina kika ganshi? gashi nan zai shigo gidannan amma bashi da lafiya ma... bata karasa jin abinda tace ba tayi hanyar zaure cike da doki da farin ciki. 
ya shigo gidan da sallama ya tsaya turus cike da farin cikin ganin ummansa itama tsayawa tayi tana kallonshi, kuma kome ta tuna sai ta nufe shi da sauri ta wanka masa mari sai kuma ta fashe da kuka tajuya gida da sauri, ma'u dake tsaye ta zuba masa ido wanda ya ciko da kwalla, shima idon ya zuba mata yana hawaye shi da kansa yasan abinda yayi bai kyauta ba.

cikin kuka tace 'yaya ahmad me yasa ka gudu ka barmu? umma ta daina bacci.ta daina con abinci baba ya daina fita kasuwa yaya auwalu ya daina zama achemist dinsa yaya rabi'u ya daina zuwa kasuwa yaya sani sun daina zuwa makaranta ni ma idan aka turani makaranta bana zuwa sai na tafi nemanka, rannan har gwammaja naje da kafafuwana me muka yi maka ka gudu ka bar mu?

ya kamo yarinya me cike da wayo ya rungume yana kuka yana fadin 'ba guduwa nayiba tafiya nayi na samu nutsuwar zuciyata saidai ban samu ba zama da ku shine nutsuwar zuciyata' ya rike hannunta suka nufi cikin gida saidai duk yadda yaso yayi wa umma magana taki sauraronsa tayi fishi da shi mai tsanani wanda ya kara tada masa hankali.

ma'u kam kofar gida ta koma ta zauna duk wanda yazo sai tace 'yaya ahmad ya dawo' kafin a kira sallar magariba duk 'yan gidan sun hallara kowa cike da murna, aka baibaye shi kowa na fadin albarkacin bakinsa.
malam sulaiman ya gyara zama yana fadin 'tabbas hajiya amina tayi gaskiya tace min ahmad ba zai iya barinmu ba mun yi masa rikon da ko mahaifiyarsa ce ta dawo duniya ba zata yi masa irinsa ba, saidai nayi mamakin abinda ya sanya ka  barmu ahmad, shin kana ganin tafiyar da kayi ka mana adalci dubi yanda babarka da mu muka koma tashin bankali yasa ko abincin kirki bama iya ci, babarka kuwa kwana take salla da kuka me ya sanya kayi mana haka ahmad?

ya dukar da kai cikin kuka yake fadin 'ku yafe mini baba tabbas na san na aikata muku laifi mai girma wanda na cancanci komai har duka amma ban yi haka da niyyar musguna muku ba, illa nayi zaton hakan zai iya sawa na samu sassauci da sauki a raina, daga karshe na gane kune farin cikina, ku ne rayuwata, ku ne iyayena bani da kowa sai ku... kukan da yaci karfinsa ya sanya shi yayi shiru sai shishshikar kuka yake.

wani irin tausayinsa mai tsanani ya kama malam, shi kadai yasan abinda yake ji a zuciyarsa game da yaron, tabbas rashin iyaye musamman uba babbar illace ga rayuwar yaro, ya dafa kafadar ahmad yana masa magana cikin tattausan lafuzza da fadin ALLAH.
umma ta kulle a daki duk abinda suke fada akunnenta tsananin son danta da tausayinta ya cika ta kome aka yiwa lami ba zai iya fanshe bakin cikin da ta kunsa mata ba lami ta cuceta ta sanya danta cikin kunci da bakin ciki.

har wajen tara na dare ita kuwa tsananin tausayisa ke damunta, can dai ya daure ya shiga dakin nata tana zaune ta jingina da bango shiru tana ta lazimi, ya isa ya durkusa a gabanta bakinsa yana rawa yace 'ummata fishinki agare ni babbar azaba ce da barazana a rayuwata, zan iya jure komai banda fishinki tabbas idan baki daina fishi da ni  ba, ba zan sami nutsuwa da sauki  acikin zuciyta ba. kiyi hakuri ummata'
ta janyo wata damammiyar fuda da ta sanya ma'u ta siyo mata ta damata da yoghot ta mika masa tana fadin 'komai ya wuce ahmad amman ka sanar da ni ina kaje tsahon kwanakin nan a ina kake kwana waye yake baka abinci?

cikin sanyin murya yace 'umma gidansu abokina fahad na zauna, ba kuma na tafi don bana sonku ba, aa na tafi domin na samu nutsuwa wacce na kasa samu saboda tunanin halin da kike ciki don ALLAH ku yi hakuri umma. WALLAHI ban sanar da kowa halin da na shiga ba, ko shi ban gaya masa komai ba.'

tayi shiru kamar ba zata yi magana ba ta nisa tace 'ka sha fura amma daga yau kada ka kuma aikata irin haka, gobe da safe kafin ka wuce makaranta idan baka da darasin safe ka biya gidan hajiya amina ka gaishe ta duk da na sanya wannan yaron ya sanar da ita ta waya, na san hawan jininta da ya motsa ya hanata zuwa' cikin farin ciki yace 'na gode umma zanje insha ALLAH' ya cigana da shan fura suna hira jefi-jefi.

***

kwanaki sun ja ga lami tun tana ganin abin kamar wasa har karamar magana ke shirin zama babba domin sam malam jibril ya ki zuwa biko, shi abin ma zame masa yayi kamar gaba ta kai shi domin daga gidan yayansa ake fito masa da girki mai dadi wanda yafi na matarsa sannan 'ya'yansa a can suke cin komai hatta sabulun wanki babu ruwansa yanzu don haka sai yaga dama yake fita kasuwa tunda bashi da wanda zai matsa masa sai ya bada na cefane.
raliya kam kullum sai ta saci jiki ta tafi gurin uwarta su yi ta kitsa mugunta, zaman gidan gaba daya ya ishe ta saboda umma bata da wasa balle ta sakar mata fuska akan kin yin aiki, hatta lokacin sallah ba a wasa dashi agidan.

da dai lami ta kula abin ba na wasa bane domin an shafe wata guda sai hankalinta ya fara tashi, ta fara bin malamai akan koman nata da yake irin malaman karya take bi saidai aci kudinta su kuma iyayanta sun zuba mata ido domin bakincikin abinda ta aikata sukeyi, da yake mahaifiyarta ta jima da rasuwa sai matan ubanta don haka suka kyaleta, wahalar gidan ta fara damunta da yunwa, don haka ta fara bin kan mahaifinta tana rokonsa akan aje a baiwa malam jibril hakuri da farko ya kyaleta sai daga baya ya ga gwara ta koma din domin shi ma ta fara takura masa tunda kullum sai sun yi rigima da matansa, dole ya tadda malam jibril har gida.

saidai malam jibril yace ba shi za a baiwa hakuri ba yayansa za aje a baiwa idan ya hakura shi kenan. dan bawan ALLAH bai yi masa agwiwa ba ya nufi gurin malam sulaiman din darajar dattijon ta sanya yace shi kenan komai ya wuce amman su jawa lami kunne matuka domin ba zasu kuma da irin wannan rashin tarbiyyar ba, haka tsohon ya tafi yana godiya. haka aka tarkato lami aka dawo da ita su raliya kam tamkar sallah shi kuwa malam jibril sai cika yake domin wahala ta kuma dawo masa sabuwa dal.

*
yanayin rayuwar ahmad ya sauya gaba daya ya dukufa kan karatunsa ba shi da lokacin komai sai karatu, idan kaga yana dariya yana cikin gida ne don kada ummansa ta damu a haka har suka shiga ajk hudu. 

ummi sada ita ce yarinyar data dafe masa, tun farkon shigowarsu take bibiyarsa da farko da sigar koya karatu ta shige shi har shakuwa ta shiga tsakaninsu, ahankali ta juya zuwa soyayya kusan kowa ya san halin da suke ci, cikin dakinsa ma katon hotonta data bashi ya kafe kyakkyawa ce fara duk da bata cika tsayi ba sannan bata da irin kirar mata sosai babu laifi domin ta iya daukar kwalliya iyayanta ba wasu bane ba amma suna da rufin asiri matuka domin babanta dan boko ne.

ummi ce kadai ke sanya shi farinciki idan yana cikin damuwa, yana son ummi matuka musamman yanda iyayanta suka daukeshi kamar su suka haife shi. watarana lokacin sun kammala jarrabasar karsbe suna gida azaune suna jiran sakamako ya fito idan yayi kyau a tura su service yana zaune yana  baiwa ma'u karatu wayarshi ta fara kara ya dauka da sauri domin ya gane mai kiran fuskarsa cike da farin ciki har yana rage sautin murya yace 'kamar kin san yanzu nake shirin kiran ki my ummi'  ya fashe da dariya.

ma'u ta zuba masa ido cike da mamaki takan yi mamaki a duk sanda taga yana waya da ummi yana yin dariya da farin ciki, sai tayi tunanin me take gaya masa da yake sanya shi dariya irin wacce baya yi a fili kodayaushe zaka sameshi ya hada rai baya dariya baya farin ciki amma indai ummi tayi kiransa sai yayi ta dariya. ya kuma kyakyacewa da dariya da alama ummi ta sanar da shi wata magana mai dadi. cikin tsananin farin ciki ya kammala wayar ya kalli ma'u da ta zuba masa ido yayi murmushi yana shafa kanta yace 'ke lafiya kike min irin wannan kallon kamar na sauya miki?

ma'u tayi murmushi tace 'yaya ahmad idan aunty ummi tayi kiranka sai naga kana ta dariya da farin ciki me take ce maka ne? ya kurawa yarinyar ido hikimarta da yawan tambayoyinta kan burge shi matuka, yasan tabbas zata yi hazaka don tana da kulawa sosai, saidai bai san ta yadda zai iya fahimtar da ita abin dake sashi farin ciki duk sanda ummi tayi kiransa ba don ya san bata san so ba don haka yace 'ma'u ke yarinya ce kwakwalwarki ba zata iya fahimtar komai akan abin dake tsakanina da ummi ba a yanzu'

da sauri tace 'yaya na sani mana, soyayya ce fa ance tana sa nishadi da farin ciki, amman kuma ance wani lokaci takan sa mutum kuka, yaya ni ina da kishi sosai, idan ina da miji ba zan yadda ya kalli kowacce mace ba, wannan shi ne soyayya ko?'

*
*
*
to fans ku ba ma'u amsa wannan shi ne SOYAYYA? ko bata canko daidai ba?

DA ME AKE ADO?

11
FREE PAGE

Aunty Fauziyya D Sulaiman
(Matar Bello Q for Q)

Typing Dan Almajiri
Whatsapp number 08163840712

Alherin ALLAH ya kai miki Fauzanmu.

Wannan shafin naki ne
❤️❤️❤️ *Asma'u Jafar* ❤️❤️❤️

Tsananin mamaki ya cika shi, duka shekarun ma'u 13 yanzu take aji 2 na sakadire to ya akayi tasan wannan magana waye yake koya mata, gabansa ya yanke ya fadi da ace kanwar tasu da suke tattalinta wani yana can yana neman musu kafar ungulu don haka ya hada rai gabadaya yace 'waye ya gaya miki wannan magana ma'u? wannan magana ta wuce hankalinki ko kina kula samari ne tun kina karama irin na raliya bamu sani ba? yanda ya zare mata ido ya sanya gabanta faduwa domin tasan halin yayanta babu wuya ya zaneta indai kan irin hakane, don haka da sauri ta fara rantse-rantse.

'wallahi yaya ahmad ji nayi wasu 'yan ajinmu suna fada, ba kace kada na dinga kula kowa ba idan nayi magana da saurayi zaka dake ni ba, ALLAH su maryam 'yar kwanarmu ke yin wannan labarin babu ni' yayi ajiyar zuciya cike da kwanciyar hankali yace 'ALLAH ya taimake ki amma da kinsha duka sosai saidai ko sh ma yan ajin naku da kika ji irin wannan hiran ki daina zama  acikinsu domin ba labari suke yi 
mai kyau ba. ke yanzu karatune yafi dacewa dake kinga kina da kokari, so nake idan kika kammala sakandire kiyi karatun likita domin zaki dace da likitar mata irinku masu kokari ake son suyi wannan karatun' ta daga kai alamar to yace 'yauwa kanwata da salla ma shadda biyu zan rina miki idan kika dage da karatu wannan karon ma ta daya nake so ki zo kin ji ko?

wannan karon kam sai ta fashe da ihu tana tsalle ya kamota ya zaunar yana fadin 'baki da hankali ne? umma dake cikin daki ta leko tsakar gidan da sauri tana fadin 'ya akayi ne na jiyo ihu? ma'u tayi dariya tana fadin 'umma wannan sallar shadda biyu yaya ahmad yace zai rina min, daman umma yaya auwalu yace zai min takalmi mai kwas-kwas da jaka' umma tayi dariya ta koma daki tana fadin 'WALLAHI baki da dama ma'u shine kike mana wannan dan karen ihun' yayi dariya yana fadin 'ai kin san autar tamu 'yar tabara ce' ya waiga ya kalleta 'yauwa ina jinki ki ci gaba da bayanin naji'

ma'u ta cigaba da karatu dayi masa bayanin abinda ta fahimta, wanda ya kula fahimtar tayi daidai yayi mata karin bayani akai. yana mamakin irin baiwar kokarin da ma'un ke da shi, kwakwalwarta tamkar computer akwai saurin dauke abu.

***
yana tsaye a dakinsu yana kallon wani hotonshi na ranar da suka kammala karatu yana sanye da kaya wadanda suka kammala digiri 'yan uwansa sun baibaye shi cike da farinciki ga hajiya amina agefe da kuma babansa, ga ma'u nan anyi mata kwalliya yana matukar son hoton a rayuwarsa domin yasan shi dan gatane, lokuta da dama idan kalmar shege ta fado masa ya tuna wannan matsayin da yake kai ya kuma tuno yanda 'yan uwansa da iyayansa ke sonshi sai yaji zuciyarsa tayi wasai bai taba kukan rashin dangi ba.

saidai ko ahanya idan yaga mahaukaciya yakan jima yana kallonta, domin takan tuno masa da mahaifiyarsa, ashe shi din ba kowa bane illa dan mahaukaciya idonsa yana fara kwalla ya shiga wani yanayi da komai na jikinsa yayi sanyi ya kasa ci gaba da daukansa, ya koma ya zauna akujera gabar jikinsa kamar an masa duka ya dafe kumatunsa yana so ya iya tuno wani abu daga cikin abinda ya faru kamun samuwarsa sai ya dinga shirya fim a cikin ransa, wani irin marar imanine ya yiwa mahaifiyarsa ciki ta haife shi, tana zaune a bola tana wasanta ya yaudareta da gurasa ko nama ya sadu da ita, waye wannan mugun? idanunsa suka fara fuddo kwalla domin duk wannan tunani da yake bai san dlilinsa ba.

wayarshi ta fara kira ko bai kalla ba yasan kiran ummi ne, ya goge hawaye ya daga kiran jikinsa babu kwari yayi mata sallama. daga can bangaren gabanta ya fadi ta kashe murya tace 'yaya dai DEE naji muryarka wata iri har gabana ya fadi lafiya dai ko? yayi kokarin kakaro murmushi yana fadin 'kin san yanayin mutum idan ya tashi daga bacci kada ki damu'
tayi dan jim tana fadin 'amma zan iya kin yadda da wannan maganar domin ko cikin dare tsakiyarsa na kira ka bana jin irin haka amuryarka, kodai da wani abu ke damunka?

kwakwar ta isheshi don haka yace 'umma ce ta bata min rai, ki bar maganar kawai yaya akayi? tayi dariya tana fadin 'lallai dan umma yau tunda safe fishi da umma to bari kowa ya shafawa kansa lafiya? ya kyalkyale da dariya domin yasan abinda take nufi, duk wanda ya san shi ya sanshi da soyayyar ummansa komai yace umma har yakan ci abu ya rage yace umma da ma'u zai kaiwa suyi ta masa dariya kamar wani dan firamare.

sai da suka sha dariyarsu suka more sannan tace. 'to idan baka komai sai ka taho mu shiga makaranta, yanzu B. Dalhatu ke sanar da ni an kafe result da posting, kasan wani abu gabana faduwa yake, gwara na tafi tare da kai'
yayi murmushi duk da shima gabansa ya fadi yace 'kada ki damu insha ALLAH zamu dace da sakamako mai kyau ki shirya ke dai kawai ga ni nan zuwa yanzu bani 15 minutes yanzu zan iso insha ALLAH'

*
*
*
to ahmad da ummi muna muku fatan nasarar samun sakamako mai kyau.


DA ME AKE ADO?

12
FREE PAGE

Aunty Fauziyya D Sulaiman

(Matar Bello Q for Q)

Typing Dan Almajiri
Whatsapp number 08163840712

Alherin ALLAH ya kai miki Fauzanmu.



cikin minti biyar ya kammala shiri cikin wata saukakkiyar galila daya rina da kansa aka yi mata aiki mai sauki, da yake kalar data ciza sosai har take kama da kalar hanta-hanta sai ta amsheshi matuka yayi kyau sosai, dogo ne yana da jiki ba sosai ba, fuskarsa irinta cikakkun ce masu kwarjini saidai yanayinta kan burge 'yan mata domin bata cika tsoho ba balle fadi, yana da dogon hanci wanda ya bude daga kasa idanuwansa ba su cika girma ba, ya dan ajiye saje irin na samarin zamani, yanayinsa na daure fuska da jan aji ke sanya gaban yan mata dake shirin tunkararsa da kalmarso ke tsorata don haka ummi ta zamanto mai tsananin sa'a data dace da soyayyarsa.

ya shiga cikin gidan a gurguje yana daura agogonsa umma tana zaune tana gyaran shinkafa ya shigo da sallama. ta daga kai tana kallonsa ranta yayi fari, sau da dama idan dan nata yayi kwalliya yakan zamo abin alfaharinta tana dariya tace 'gurin ummin za aje da safen nan ko? yayi dariya don yasan zolayarsa take yi yace 'umma sakamakon ne ya fito zanje na duba, ki min addu'a ALLAH ya sanya na yi nasara'

umma ta kalle shi a dan razane domin tasan yanda yake ji da wannan sakamakom amma ta saki fuskarta tana fadin 'na jima ina gayawa ALLAH dare da rana insha ALLAH za a yi nasara zaka dawo gidannan cikin farin ciki ahmadu' dadi ya cika shi domin ya san ALLAH yana amsar addu'ar ummansa akansa.

ta daga gefen tabarma tana fadin 'ga kudin mota' da hanzari yace 'haba umma kin manta jiya na amso balans dina na shaddodin dana rina, ai full nake jin aljihuna don haka shata ma zan  dauka daga nan' ya karasa maganar yana dariyar zolaya.  ta kada kai tana fadin 'ho dannan na umma, wannan kudin ma cikin wanda ka bani ne ashe alhaji amadu ne ya bada kudin ko?

ya juya da sauri ya fice yana dariya yana 'kai ummana sai na dawo' ta bishi da fatan dawowa lafiya tana dariya sannan ta cigaba da aikinta.

ummi ta shirya shi kawai take jira don haka yana isa kofar gidan ya kira wayarta yace ya iso, ta fito da hanzari tana yauki da yanga. tun daga nesa ya zuba mata ido ummi ta iya daukar ado tamkar tauraruwar mata, bakinta ya kasa rufuwa har ta isa inda yake. ta wani kashe ido tana murmushi tace 'yaya dai na ga a zuba min ido ne ko na sauya kala ne?

yayi dariya yace 'ai ummi kam tamkar tarwada ce mai sauyawa launi-launi kullum kikan fi jiya kyau' farin ciki ya cika ta tayi masa wani kallo tana fadin 'na kula madubin dakinka ya lalace tunda baka kallon kanka da irin kyan da kake yi kullum, da bako zai zo zai yi zaton cewa wani alhaji ne ya sauka a mota'

ya fashe da dariya yace 'na ji wannan zugar taki wuce muje ko? ta wuce suka tafi cike da farin ciki suna son junansu matuka, shatar mota suka dauka har makarantarsu.

***
sakamakonsa yayi kyau matuka har an tura shi jahar taraba bautar kasa, hankalin ummi gaba daya ya tashi domin bata so yayi nisa da ita aganinta shekara daya tayi yawa, saida ya dinga tausarta dasu ishaq sannan ta hakura, ita kam tayi sa'a batayi nisa ba jigawa aka turata amman bakin cikin rabuwa da masoyinta ya raunana farin cikinta da haka suka koma gida yana ci gaba da tausarta.
duk da ummi tayi murnar tafiyar tasa sai da ta dan damu da nisan da zai yi da ita, saida itama ya dinga lallashinta sannan ya tafi.

kwanci tashi kamar yau ne shekara guda sai gashi har ya dawo, umma tayi murna matuka hajiya amina kamar itace tayo sabon digiri  sai murna take yi da alfahari, ta karbi takardunsa da niyyar nema masa aiki saidai abin ya citira domin samun aiki agarin sai ka shirya daga karshe dai ta samar masa aikin gidan wani mai da suke mutunci da maigidanta da mai gidan man kwarai da gaske alhaji nura kwangila.

yayi murna kwarai da samu don babu abinda yake buri illa ya fara cin gashim kansa ya taimakawa iyayensa kamar yadda suka yi masa, dum sanda ya tuno irin dawainiyar da suka yi da shi sai ya ji sonsu ya kuma cika ranshi. lami tayi ta gama tsakaninta da shi sai kallo sai harara, domin tun bayan dawowarta gidan ta shiga taitayinta, ta kula akansa zata iya asarar igiyoyinta na aure duka, saidai samun wannan aikin nasa ya tsaya mata aranta matuma.

domin cikin kankanin lokaci raywarsa ta sauya ya kuma zama dan gayu, kuma bai bar rinin ba, idan ya dawo daga gidan man sai ya kama aikinsa, cikin lokaci kankani ya sayi babur dinsa irin wanda samarin zamani suke yayi tsuntsun soyayya, hakan ya kara fito da haibarsa da farin jininsa gurin yan mata saidai zabinsa yana ga ummi.

ba umma ba hatta malam ya daina kukan babu yanzu domin auwalu da sani da ahmad sun isheshi kowa akwai abinda ya ware yake siya a wata don ma dai auwal ya tattago aure amma duk da baka yana iyakacin kokarinsa.

ko kishin yanda rayuwar gidan ke gudana lami bata yi, na ta sanya 'ya'yanta su zama mutane na gari idan ka fidda musa, sai shegen kishin tsiya da kyashi, raliya kam likkafa ta ci gaba ta zama gogaggiyar 'yar duniya domin duk tayi bilicin tayi fari tas da ita kamar gauta, ga tara samari kala-kala a kofar gidan tun yayyen suna fada har sun gaji sun watsar, domin lamita daure mata gindi tace ana yiwa diyarta hassada da kyashi shi kam ahmad dama bai shiga harkar raliya dukda abin yana masa ciwo, domin shi yana jinta kamar 'yar uwarsa ta jini ne.

ma'u ta koma makaranta ta shiga aji uku sai fiffika da iyayi ake yi irin na kwailye, yayyenta ne suka yi mata siyayyar komai amma kusan kaso biyu cikin uku na siyayyarta ahmad ne yayi mata kowa ya san yarinya 'yar gata ce, kuma ahmad din ne ya kaita makarantar da kansa a motar abokinsa ishaq wanda suka kammala karatu tare, shi ishaq ALLAH ya taimake shi ya sami aiki da wuri da kwalinsa na digiri.

duk muranar da ma'u take yi sai kuma hankalinta ya tashi sanda taga sun dire mata komai sun kaita gurin principal an kammala komai suna shirin juyawa.
ahmad ya kura mata ido tausayinta duk ya kama shi ya kamo hannunta ya rike cikin nasa yace 'menene kuma nana, ina ce na sanar dake neman ilimi ya gaji haka tun a gida, idan kika yi hakuri babu yawa lokacin shekara uku ne fa kacal ki karasa karatunki, ke duk sanda aka kawo ki sai kinyi kuka'

hawayen dake idonta ya zubo tace 'yaya ahmad yanzu fa sai nayi wata ban ganka ba, kai da umma da su yaya auwalu' 
'a'a ni zan dinga zuwar miki ziyara akwai abokina  cikin makarantarmu da aka kawo shi kwanan nan zan dinga zuwa gurinshi ina ganinki' ta dan saki ranta tace 'da gaske kake yayana? yace 'na taba miki karya ne? abinda dai nake so dake ki dage da karatu kada ki dinga kula kawaye shashashai, sannan na gayawa abokina malam rabi'u ya sanya ido a kanki sosai duk abinda kikayi ba daidai ba ya sanar da ni, idan kina son wani abu ki sanar da ni zai gaya min'

ta daga kai idonta ba zub da hawaye shi kansa ji yake kamar kada ya rabu da ita sai a yanzu yake dana sanin kawota makarantar kwana domin ya shaku da ita matuka, wasu kawayenta suka zo taya ta dibar kaya. hakan ya sanya ya rabu da ita suka wuce, har suka kule tana waigensu idonta na zub da hawaye, yayi tsaye hannunsa cikin aljihu yana kallonta har suka kule, ishaq ya iso ya dafa kafadarsa yana dariya yace 'sun yi nisa sai ka taho mu wuce ko?

yayi dariya yana kokarin sharewa yace 'wallahi tausayinta duk ya cika n, har naji dama na sani ban yarda ta taho boarding ba tun farko, ka san nana ta saba da shagwabar nan kasancewarta ita daya tal a cikinmu' ishaq yace 'naga alama ai' daga haka suka shiga motar suka tafi atiti ne ishaq ya kalle shi yace 'ni kuwa na jima ina kaunar kanwarka ahmad domin na tabbatar nan gaba ba karamar mace za ayi ba, me zai hana ka mini alkawarin ba ni ita?

ya dakawa ishaq harara yana fadin 'eh da yake haja ce sai nayi maka alkawarin baka, kai kana zaton yadda muke son nana zamu yadda muyi mata auren dole ne? ishaq yayi dariya yace 'haba abokina mai da wukar ai ba nufina kenan ba, ni kaina ba zan yadda na auri matar da bata sona ba, idan dai ka amince zan fara shigar da kaina ne kawai a gurinta'

da sauri ahmad yace 'duka nawa nanan take da zaka ce haka, saboda irinku 'yan sa ido ma dole idan nayi aure na dauke nana ta koma hannuna domin idan kaga na bar nana ta fara zance sai ta shiga aji biyu na jami'a' ishaq ya fashe sa dariya yana fadin 'lallai kace zan sha jira kenan, amma don ALLAH a sassauta koda ta shiga aji biyar ko shidda sai na gabatar da kaina don kada garin kallon ruwa...'

'don ALLAH kabar batunnan daman samari ke hurewa yara kunne su hanasu karatu, sam ban yadda ba idan dai ka yarda da sharadina to' ishaq ya kada kai yana fadin 'yaya na iya tunda ina so, amman zan dinga nuna mata alamu da zarar ta kara wayo' haka ya dinga zolayar ahmad har suka isa gida.

*
*
*

jinjina ga ishaq dan zaman jiran kwailar da yanzu take shiga js 3 amma sai ta shiga aji biyun jami'a zai furta mata kalmar so. jiran shekaru biyar akalla, SOYAYYA kenan.

DA ME AKE ADO?

13
FREE PAGE

Aunty Fauziyya D Sulaiman

(Matar Bello Q for Q)

Typing Dan Almajiri
Whatsapp number 08163840712

Alherin ALLAH ya kai miki Fauzanmu.


Lokacin da suka koma hutu zango n biyu a aji na uku bikin auwal ya rage saura sati uku, don haka ma'u ta dinga kuka akan a kyaleta san anyi biki amman yayyanta suka ki yadda musamman ma ahmad daga karshe yayi mata alkawarin zaije ya roki alfarma gurin abokinsa malam rabi'u ya daukota idan lokacin bikin yayi, da wannan dabarar aka shawo kanta aka maida ta, wannan karon ma tare suka maida ta da ishaq yana yiwa ishaq din dariya ganin ya dage.

hakan kuwa aka yi lokacin bikin yaje ya taho da ita, ta dinga tsalle da murna musamman da taga kayan da aka dinka mata na bikin, da yake yanzu ta kara zama budurwa sai kowacce kwalliya ta dinga amsarta.

shu'aibu dan gidan yayar umma sa suke zaune a bauchi ne ya dinga tsare ta da idanuwansa abin har ya fara bata kunya, shu'aibu ya kammala karatunsa na diploma, amman bai ci gaba da aiki ba sai kasuwanci kasancewar babansa dan kasuwa, don haka cikin lokaci kadan ya bunkasa daman iyayansa suna ta son yayi aure shi kam yaga irin wacce yake so, duk da ya san ma'u yarinya ce amman ai zai iya fara shigar da kansa.

tun ma'u na kakkaucewa har sai da ta tsaya ta saurareshi, domin bai yi niyyar sanar da ita abun dake ransa karara ba, yana son ya fara sanya mata sonsa a hankali har sai ta saba sannan nan gaba ya sanar da ita a lokacin da ya dace. cikin kwanaki uku wani irin sabo da shakuwa ya shiga tsakaninsu don duk inda za shi ita ce 'yar rakiyarsa.

daren da aka kaiwa auwal amarya shu'aibu ya tsare ma'u a kofar gida suna ta kwasar hira cikin farin ciki suna dariya. ahmad ya dawo a gajiye sai ya hango kamar ma'u tana zance da wani, mamaki ya cika shi ya kara matsawa ya tabbatar ita ce din dai, yaso yaje ya kori saurayin sai dai lokacin da ya gano shu'aibu ne sai jikinsa yayi sanyi, zuciyarsa ta tunasar dashi shu'aibu ya fishi matsayi a gidan da gurin ma'u ma, duk da yana son tayi karatu bai isa yace zai iya rabata da shu'aibu ba haka ya wuce cikin gida jikinsa sanyi kalau.

washe gari da safe ta fara harhada kayanta domin ya maida ta makaranta, saidai shu'aibu ya tsare ta da sintiri har da bata waya a boye wai ta boye a cikin kayanta zai dinga kiranta suna gaisawa. 
wannan karon kam ishaq baya gari amman ya bar motarsa agida don haka ahmad yaje ya amso mukullin da zummar kaita, sanda ya debo kayan da aka siyo mata sai ya kula shu'aibu yana ta faman bibiyarta, saida ya daka mata tsawa sannan ta wuce cikin motar, shu'aibu kam babu kunya ya bita har gindin motar yana daga mata hannu.

har suka yi nisa a tafiyar bai ce mata ko kanzil ba, ita da kanta ta sha jinin jikinta ta dube shi tace 'yaya ahmad ko bak da lafiya ne? kamar me jira ya juyo ya galla mata harara yana fadin 'ban sani ba' taja bakinta tayi gum saida suka debi lokaci sannan ya kuma kallonta ya daure fuska 'meye tsakaninki da shu'aibu? tayi dum sai a lokacin ta tuna da dokarsa sai ta kama in ina tana fadin 'yaya ahmad me kace? ya kuma hasala yace 'ban sani ba, ai nasan ke din ba kurma ba ce kin ji abinda nace wai ko kunya baki ji ba kike zance da samari ko?

'yaya ba fa samari bane shu'aibune dan gidan adda karima...' ke tafi can kin yi zaton ban ganku kuna zance ba, wato burin da nake son ci a kanki ba zaki cika min ba, aure kike so ko? da sauri tace 'a'a yaya wallahi ina son in yi karatu kuma...'

'kina son kiyi karatu kika fara zance tun yanzu? to tsaya na gaya miki gaskiya muddin kika ce haka zaki yi babu ruwana dake' tayi shiru gabanta yana faduwa, wannan shine ga koshi ga kwanan yunwa, idan har hirar da suka yi da shu'aibu itace so to lallai ta fada cikin kogin son shu'aibu yanzu yaya zata yi.

wayar dake cikinta da ta boye ta fara vibration a cikinta har tana daga rigarta ya kalle ta da mamaki yace 'meye a cikinki nana ba dai waya bace, ciro na gani? idonta ya ciko da hawaye ta zaro a hankali ta mika masa, ya cika da mamaki ya dinga juya wayar a hannunsa ya kasa cewa komai ita kuma jikinta gabadaya ya dauki rawa, don tana tsoron kada yace zai zane ta ya waiga ya kalleta cike da takaici yace 'uban waye ya baki waya nana?

cikin in-ina idonta ya fara fidda hawaye tace 'shu'aibune ya bani, nace ba zan amsa ba ya matsa mini wallahi yaya' sai ta fashe da kuka 'don ALLAH ka yi hakuri'

mamakinsa ya karu lallai ya yadda mace dabance, ya kuma yadda da akace kowacce mace da kissarta ake haihuwarta, banda haka ta yaya nana da aka haifa a tafin hannunsa zata yi masa wayo da wannan kissar, yayi shiro tsahon lokaci yana tuki ya ma rasa abinda zaice, kukanta kuma ke kara kasbe masa zuciya ya rasa wanne mataki zai dauka a kanta ne.

ita kam kuka take yi domin har ta fara tausayawa kanta dukan da ahmad zai lakada mata. har suka isa makaranta tana kuka shi kuma bai ce mata ko kanzil ba har suka shiga harabat makaranta, sai da ya tsaida motar sannan ya dubeta lokacin taci kukanta ta more sai ajiyar zuciya kawai take yi, tayi saurin sunkuyar da kanta gabanta yana bugawa ya kwantar da murya yana fadin.

'nana ke kanwata ce da nake matukar kauna bana son wasu munanan halaye su shiga cikin halinki na gari su bata su, kinga da farko shu'aibu yana son koya miki karya da yaudara da koyon saba doka, domin doka ce da aka kafa muku a makaranta na zuwa da waya, yanzu idan aka kamaki da waya aka kore ki me kike zaton zaki gayawa abba da umma eye nana? tayi shiru cikin tsananin tunani lallai abinda yayanta ya fada gaskiya ne, me ya sanya bata gano haka ba tunda farko, ya kamata ace ita ta ki amsar wayar da kanta duk da tayi da shu'aibu ba zata karba ba yace tsananin son jin muryata ya sanya ya aikata haka shima.

ya kuma dubanta yana cigaba da magana 'bana son tarbiyyar da umma ta baki tsawon shekaru ta rushe a kankanin lokaci ina son ki kiyaye kanki ki taimake mu gurin ganin hakan bata faru ba' cikin shishshikar kuka tace 'insha ALLAHU hakan ba zai faru ba yaya kayi hakuri nayi kuskure babba ba zan kuma ba'

ya jima yana mata nasiha kafin ya sauke mata komai da komai ya wuce ransa a bace, ita kanta tasan ta batawa yayanta rai sosai, amman insha ALLAH ba zata kara yadda hakan ta kuma faruwa ba zata share shu'aibu duk da son da take masa har sai ta sami yadda da amincewa daga yayanta.

***
cikin wannan satin aka kai kayan neman auren ahmad gidansu ummi, saidai mahaifinta ya tsai da lokacin biki gabadaya wata hudu, wannan abu yayi wa ahmad da ummi dadi domin sun kagu su mallaki kansu a matsayin ma'aurata, abba da umma kuwa sun yi farin ciki da hakan matuka.

ahmad kam ya dage hada kayan aure sai alokacin ya gano kokarin da auwal yayi, domin shi har gini ma yayi koda yake tuni ya zama cikakken ma'aikaci yana da albashi kuma me kyau, shi kam haya zai kama dole amman gaskiya ba zai kama hayar karamin gida ba, domin yasan umminsa 'yar gayu ce gwara ya kama gidan da zai burgeta.

saura wata daya biki ya gama hada kayan lefensa yayi kokari matuka, domin saida yayi akwatuna hudu, sanda ya kawowa su umma kaya sun cika da mamakin kokarinsa, daga nan kuma ya fara kokarin nemo gida da kudin haya, rini kam babu dare babu rana ya dage, dama babansa ya sauke masa sadaki domin tun sanda za akai kayan lefe ya bada dubu ashirin na sadaki.
biki ya rage saura sati biyu ya sami gidansa mai kyau a can unguwae gaida mai dakuna madaidaita guda uku da kicin, da bandaki. dangin ummi har sun zo sun gani sun yaba komai, gaba daya gidan an sanya masa wuta yai masa fenti mai kyau, saidai abunda yafi damun sa za ayi bikinsa babu nana, domin suna gab da fara jarabawar zango na uku amman dai zai gwada ya gani.

tun saura kwana goma bikin ya fara rabon IV na biki, ya baiwa ummi nata an shirya shagali daidai talaka, nana kam har kuka tayi a makaranta domin tana lissafin bikin yayanta yazo kuma malam rabi'u ma ya nuna mata IV amman bata fidda rai yayanta zai zo ya dauke ta ba.

saura mako guda biki da magariba umma tana tsakar gida tana aikace-aikace, wasu mata da bata sansu ba suka shigo da sallama dauke da akwatuna riki-rikj. mamaki ya cika ta, ta mike tsaye tana tambayarsu lafiya daga ina kuma? domin tasan basu da wata budurwa da za akawowa kayan aure, sai da suka gama ajiye kayan babu ko gaisuwa, daya daga cikinsu ta kalli umma tace 'daga gidan su ummi aka aiko mu mu dawo muku da kayan aurenku domin a jiya muka sami labari ashe yaron dake neman diyarmu ba danku bane ba, shege ne da ba a san asalinsa ba'

umma ta dafe kirji cike da fargaba, daidai lokacin da ahmad ya shigo gida in ya ji komai a kunnensa, don haka ya tsaya turus a bakin kofa cike da tsananin damuwa da tashin hankali.

turkashi! mu hadu a littafi na biyu don jin yadda za a kwashe wainar.

***
***
***
nan muka kawo karshen littafin DAME AKE ADO? littafi na, me son jin cigaban labarin a littafi na 2 dana 3 dana 4 ya duba website din mu 👇👇
👇👇👇👇👇👇👇👇
www.hausanovels001.com.ng

