
        An dauko wannan littafi daga shafin https://taskarnovels.com.ng ku ziyarci shafin na https://taskarnovels.com.ng domin samun kayatattun littatafan hausa kama daga kan na yake yake dana soyayya
        
 

        
Marubuci ko marubuciya zasu iya turo mana da littatafansu mu dora masu a shafinmu kyauta don masoyansu su rika Downloading a online,

 

Sannan marubuta zasu iya turo mana da tarihin rahuwarsu da tarihin rubutunsu, dama sharhin littatafansu don masoyansu su gani kuma su karu da hakan

Domin turo mana da littafi ko tarihin rayuwar marubuci ko marubuciya sai ayi mana magana ta whatssap da wannan nambar +2348140419490

 

A lura dakyau - kyauta muke saka littafi a shafinmu bama amsan ko sisin marubuci, duk wanda ya amshi kudinku da sunanmu babu ruwanmu, 

 

Alura dakyau - manazarta bama tura littafi ta private ku dena binmu private kuna neman mu tura maku littafi, duk mai bukatar littafi yaje website namu

 

Alura da kyau - Littatfanmu suna fitowa cikin manhajoji uku ne PDF,TXT da DOC amman munfi amfani da PDF da TXT masu amfani da wayar android ko tablet ko computer zai fi kyau ku riga dauko PDF da DOC 

 

Masu amfani da kananan wayoyi java ko mara java TXT zakuna zaba don shine daidai wayarku


This hausa novel was uploaded and downloaded from https://taskarnovels.com.ng
 
You can download more hausa novels there

Also you can send us your novel to upload it in our website for your fans to download it online

It is free we do not charge for uploading novel

Also if you are an Author be it online or Non online you can send us your biography including  your book summary,commentary and others via this number +2348140419490 its free we do not charge for our services 



Note that - we do not charge for our services we uploaded novels and posted biography free, any person that collect your money in our name is your fault do not blame us



Note that - pls readers stop calling us and be asking us to send you a novels we are not sending novels through whatssap or private our novels is public at any day, any time you can visits our site and download it



Note that - our ebooks came as PDF,TXT or DOC format but the popular format are PDF or TXT, those with android or tablet or pc we suggest you to download PDF or DOC
those with java phone or non-java phone we recommend you to download TXT 



This Novel is downloaded from https://taskarnovels.com.ng
to download more hausa novels visits our site at www.taskarnovels.com.ng 

For feedback and support

Facebook : https://facebook.com/taskarnovels

Twitter : https://twitter.com/taskarnovels

Telegram : https://t.me/taskarnovels 

        This Document is compiled by 
Shuraihu Usman - 08140419490
YEAR of compilation - 2023;
Published to Taskarnovels.com.ng

01 HIKAYAR AZIZA DA AZIZU MAISO DA WANDA AKESO

Waziri ya ce, madalla, sa’annn ya fara " ka sani wannan labari ne na mai bege da da abin begensa. Ka sani ya kai sarki mai arziki cewa labari ya same ni na mai bege da abin begensa da mai zance tsakaninsu da abin da ya gudana gare su na al'ajabi mai gangarowa abin da ke gusar da bakin cikin zuciya.
A wani lokaci mai tsawo da ya gabata, an yi wani birni da duwatsu suka kewaye shi ana ce da shi Koren Birni, sarkin birnin ana kiransa Sulaiman Shah. Ya kasance mai kyauta ne da kyautatawa, mai adalci da aminci da alheri da karramawa. Yana da kwarjini da mutunci da karramawakyautatawa, mai adalci da aminci da alheri da karramawa. Yana da kwarjini da mutunci da karramawa, ga shi yana son jama'a matafiya su rika shiga kasarsa. Sunansa ya yadu a ko'ina cikin duniya, domin ya jima sosai a bisa gadon sarauta yana yaki da aminci ga masoyansa. To sai dai shi wannan sarki gwauro ne, ba shi mata balle d'a. A tare da shi akwai wazirinsa wanda yake tarayya da shi wajen kyawawan halaye. Suna zaune a kan haka wata rana ya aika waziri ya zo ya same shi ya ce masa, "ya waziri, zuciyata ta baci, hakurina ya gaza, jikina ya raunana, na kasance yanzu nan ba ni da aure, ba ni da mata ballantana na samu magaji. Wannan kuwa ba ka'idar sarauta ba ce, idan saraki suna mulki sun fi jin dadin su mutu su bar magadan da za su hau gadon sarauta ko bayan ransu. Son samu a samu zuriya mai yawa saboda su kara karfi. Kuma manzonmu mai tsira da amincin Allah su tabbata a gare shi yana cewa, "ku yi aure ku hayayyafa ku zama masu yawa, domin na yi alfahari da ku ranar lahira." Yanzu me kake gani waziri? Ina dabara?" Da waziri ya ji haka, hawaye ya zubo daga idanunsa, ya sa hannu ya shafe sannan ya ce, "Allah ya ja zamanin sarki, ni kam na nesanta kaina da jaye - jayen ubangiji mai rahama mai jin kai ba. Ko kuwa kana so na jefa kaina ciki azabar Allah? Ina ba ka shawarar ka sayo kuyanga." Sarki ya yi ajiyar zuciya ya dubi waziri ya ce, "Waziri ka sani cewa idan mai mulki ya sayi baiwa ya maida ita sad'aka bai san asalinta ba, bai san danginta ba, ba zai gane aibunta balle ya guje mata. Idan ya sadu da ita ta samu ciki ta haihu da shi, ta yiwu a samu yaro mara jin magana mai zubar da jini, mai girman kai. Ita mace kamar kasar gona take, inda yake juji ne mara kyau zai fitar da shuka mai kyau amma ba za ta yi karko ba. Inda yake akwai fako da yumbu za a sha wahalar tattalin shukar kafin ta girma, amma za ta zama mai karko a karshen lamari. To haka nan dan matar na iya gadon halinta har ya zamana Allah ya yi fushi da shi. Saboda haka, ni ba zan sayo kuyanga na mayar da ita sad'aka ba, nufina shi ne na samu 'yar sarki daga sarakunan kasashen musulmi wadda take kyakkyawa mai hankali kuma mai asali. Idan ka san wata daga 'ya'yan sarakuna to ka fada min na tafi na nemi aurenta a gaban shaidu wadanda za su zama mana masu albarka da iznin mai duka. Waziri ya ce, "Allah ya ba ka nasara, kuma ina addu'ar Allah ya sa ka cimma burinka." Sannan ya kara da cewa, "ka sani ya sarkin zamani labari ya zo min cewa Sarkin Farar kasa, Zaharshahu na da wata 'ya wadda ta kai matuka wajen cikar kyau da kyawon hali. Kalamanta na rudar da mai sauraro, ganinta na gigita masu gani, babu tamkar ta a zamaninta. Ta cika duk wasu siffofi na cikar halitta, kwayar idanunta baki suduk fuskarta na sheki, tana da manyan nonuwa masu gigita mai gani da manyan kuturi sun zauna inda ya dace. Idan ta matso kusa sai mai gani ya fitinu, idan ta juya baya sai mutum ya suma. Ita ta kasance tamkar yadda mawaki ke cewa:
Ita ta kasance mai kuturi mai kyawo,
Mai hasken sharaba da fuska mai haske
Hasken wata bai kai ya haske nata ba
Ya zarce yakutu da zinariya a haske
Hakoranta na walkiya in tai dariya,
Jikinta ko na walkiya ba sassake
Manemanta da yawa sun hallaka,
A wajen kallonta sun mace babu ke
Da waziri ya kare waka, ya dubi sarki  Sulaimanu Shah ya ce, "ina ba ka shawarar ka aika da wani mutum mai girman daraja da sanin wayon zaman duniya zuwa ga mahaifinta ya nema maka auren ta. Kuma wanda za shi din ya zamana mai iya magana domin sarkin yana da zafin rai. Domin kuwa hakika ita ce ta dace da kai, babu tamkar ta a nan kusa da nesa. Za ka ji dadinta sosai yadda ya kamata, kuma da sannu sai ka ga Allah ya cika maka burinka game da ita." Sarki ya ji dadin wannan kalami, kirjinsa ya cika da farin ciki, bacin ransa ya gushe. Ya dubi waziri ya ce, " wannan bayani naka daidai ne waziri, kuma babu wanda ya dace ya tafi wajen sarkin nan sai kai. Domin na yaba da kwazonka da mafificiyar dabararka. Yanzu ka tafi gida ka shirya ka tafi gobe da duk wadanda suka kamata ka nemo min auren wannan matar. Da fatan kuma ba za ka dawo ba sai da ita." Waziri ya amsa, "na ji na yarda."
Waziri ya tafi gida ya shirya kayan tafiya, ya samu kyaututtuka manya – manya wadanda ake yi wa sarakuna na daga duwatsu masu daraja da tufafi da sauran su. Ya shirya ingarmun dawaki na hawa da kayan fada da sulken yaki irin kirar Annabi Dauda. Sannan ya shirya akwatunan dukiya mai yawa wadda baki ba zai iya lissafa ta ba. Sannan ya kawo rakuma da alfadarai da kuyangi dari. Sannan ya shirya da hakimai dari su raka shi. Aka kawo laima bias abin hawan waziri jama’a suka riki tutoci suka rankaya. Kafin tashinsu sai da sarki ya yi masa nasihar kada ya jima ya dawo da wuri da zarar bukata ta biya. Bayan sun tafi sarki ya zauna cikin kaguwar su dawo masa da labari mai dadi, kullum yana zuba ido da kasa kunnen dawowar waziri. Ayari kuwa suka yi ta tafiya dare da rana safe da yamma, har ya zamana bai fi tafiyar wuni guda ba zuwa birnin Baira’a, nan waziri ya yi umarnin a sauka gefen wani kogi. Daga nan ya tara makusantansa yatabbatar wannan aure bisa kayyadajjen sadaki. Sannan aka yi addu’a kowa ya shafa. Waziri ya tashi ya fito da kayayyaki na kyaututtuka da na ado da na kamshi duka ya shiga rarrabawa mahalarta bayan wanda ya ajiye wa sarki. Sarki ya shiga domin kintsa ‘yarsa da kuma hidima ga waziri da mutanensa domin yin biki don nuna jin dad’in faruwar wannan al’amari. Aka yi ta shagalin biki Waziri ya yi ta rabon kyaututtuka iri – iri ga manya da kananan fadawa. Suka wanzu cikin wannan sha’ani na biki har wata biyu cur ana ta annashuwa da jin dadi mai ban kaye da tausasa zukata.
Bayan wannan aka shirya komai da komai na bukatar amarya, sarki ya shirya wata babbar rumfa a nan kofar fada, aka yi ta shirya wa kayanta wadanda ke cikin akwatuna manya – manya. Sannan aka hada da kuyangi na kasar Turkawa da na Girkawa da Rumawa kuma aka tanadar wa amarya wata babbar ma’ajiya ta dukiya da sauran duwatsu masu daraja. Aka sa alfadarai biyu su dauke su. Sannan aka kawo darbuka mai kyau mai cike da ado na musamman aka dibiyawa taguwa. Sarki ya zo da kansa ya yi musu rakiya farsakai masu yawa, sannan ya yi mata nasihar bin miji da hakkin aure. Sannan ya yi sallama da waziri ya juyo gida cike da farin ciki.
Waziri da ‘yar sarki Gimbiya, amarya da sauran jama’a suka rankaya suka yi ta tafiya ba dare da rana  har ya kasance tsakaninsu da birnin bai wuce kwana uku ba. Sannan ya tashi wakili ya garzaya domin yin albishir ga zuwansu tare da amarya. Sarki ya cika da farin ciki mai yawa, ya yi wa jakadan nan karimci mai yawa gami da sutura da sauran kyaututtuka, ya umarci manya fadawa su shirya domin zuwa taryen wannan tawagar amarya. Kowa ya shiga cikin kayan adon sarautarsa sannan suka dunguma da tutoci masu kayatarwa zuwa bayan gari. Sarki ya yi umarnin kowa da kowa ya fita babba da yaro namiji da mace su fita domin taryen amarya. Lokacin da mutanen gari suka ji haka fa sai mamaki ya kama su, duk suka fito da hanzari, amma Sarki ya ce kada a shigo da ita cikin gari, sai da dare. Manya manyan mutane, su ne suke yi wa wannan amarya ta Sarki kowace irin hidima, kafin ta iso cikin garin. Har wa yau kuma Sarki ya sa aka caba wa hanyoyin cikin gari ado ko’ina.

ZANCI GABA02 HIKAYAR AZIZA DA AZIZU MAISO DA WANDA AKESO

Ita kuwa hanyar da amarya za ta biyo  kuwa, sai aka rufe ta da zannuwan alharini masu alfarma, sauran hanyoyi kuwa aka yi musu ado da dardumai, aka daura fitillu masu launi iri iri. Sa'an nan a kofar fadar aka daura wata irin makekiyar fitilla mai hasken gaske,amma hasken nata kore ne shar, a gefen hanyar da amarya za ta shiga zuwa gidan Sarki aka daza mutane. Can sai ga amarya ta dumfaro, kuyangi na gabanta, barori suna biye da ita a baya, amaryar kuwa ta ci ado irin na zamani mai kayatarwar gaske, musamman mahaifinta ya hada ta da wadansu 'yan moren matansa, don su rika shirya mata ado, su kuwa wadannan 'yan moren sai da Sarki ya tura su wata kasa mai nisa don su koyo yadda ake yin ado, suka gwanance sosai. Sa'an nan suka dawo gida, suka ci gaba da yi wa 'yar nan tasa hidimar ado.
A daman amarya kuwa askarawa ne wadanda ake cewa sai baba-ta-gani ke kewaye da ita haka ma a gefen hagunta, ita kuwa tana tafe a cikin darbuka kan taguwa har ta isa gidan Sarki, mutanen gari duk suka yo caa suna kallonta, ko’ina sai bushe-bushen bigila da kade-kaden ganguna ke tashi, mazaje sai karkada masu suke, suna jefa su sama, suna cafewa, abin gwanin ban sha'awa. Kamshin turare ya bice wurin ko’ina Dawakai kuwa sai barade ne ke sukuwa da su, wuri duk ya rude babu masokar tsintsiya, babu irin adon da ba ka samu a wurin. Dabbobi kuwa har na daji an hau kansu rannan, ga giwaye, ga damisu, ga zakoki, da dai sauransu birjik. Mai tutsu yana yi, mai ruri yana yi, mai yakuta yana yi, har dai aka isa filin kofar fada, sa'annan Waziri ya bi da amarya ta wata kofar asiri, wadda aka fasa musamman saboda amaryar.
Lokacin da amaryar nan ta sauka, sai duk wuri ya haske, saboda kyawon fuskarta, da kyallin kayan jikinta. Fili ya haske saboda kayan lu'u-lu'u, da ya ke jikinta, sai ka ce wata ne ya sauko kasa. Sa'ar da dare ya yi aka sake bude kofar nan ta asiri za a fito da amarya zuwa gidan da Sarki ya sa aka shirya mata. Barori suka jeru cikin layi, amarya kuma ta iso da kuyangi a gaban ta sai ka ce wata a tsakanin taurari, ko kuma goran lu'u-lu'u a tsakanin kananan duwatsun lu'u-lu'u, wanda aka shirya a zare. Bayan an shigar da amarya cikin gida, sai kuma aka shirya kayayyakinta cikin daki, su gadon lu'u-lu'u, wanda aka zuba wa shimfid’a mai daraja, an kuma zayyana bangon dakin da zane na yakuti, amarya ta shiga daki ta zauna kan gado. Sarki kuma ya shigo wurinta, Allah ya sanya son ta a zuciyarsa, nan take a wannan ranar ya dauke budurcinta, hankalinsa ya kwanta daga jarabarta da ya sha fama a kai, domin kuwa duk watannin nan da Waziri ya yi a wurin neman aure can a garin Madinatul Baila'a, tun ran da ya tafi Sarkin sai ya kasa barci, ya kasa zaune, ya kasa tsaye, yana tunani kan wannan yarinya da Waziri ya ba shi labarinta tun kaftn ya gan ta ya fada jarabar son saduwa da ita.
Bayan da Sarki ya dauki budurcin yarinya sai ya fito filin fada ya sa aka shirya bidi'a kasaitacciya, aka kuma shirya walima muhimmiya, a wurin walimar nan babu nau'in sha da babu wurin, balle na wajen abinci, su naman 'ya'yan shila, da na sauran tsuntsayen daji, da dabbobin daji. A bangare kayan sha kuwa ga su zuma, ga giya iri daban-daban. Sarki ya sa aka nemo gwanayen masu kade – kade suka yi ta yi, ana annashuwa. Wasu kuma suka hau dawakai suka yi ta sukuwa suna nuna bajinta iri - iri. Haka aka yi ta biki da wasanni har kwana uku sannan kowa ya watse.
Bayan amarya ta yi kamar wata guda sai ciki ya soma bayyana a cikin gida da wadanda ke tare da ita. Tun zuwanta kuwa Sarki bai sake fitowa fada ba, sai bayan watan nan guda, sa'annan rannan ya fito fada aka ci gaba da zaman majalisa, aka ci gaba zarafin mulki. Kwanci tashi har watannin cikin yarinya suka cika, wata tara daidai. Rannan sai ta shiga nakuda, Allah ya saukaka mata wahalar nakuda, a cikin sauki, ta haifi da namiji, mai shaidar arziki a goshinsa, yana ta kyalli, aka yi sauri aka sami Sarki a Majalisa aka ba shi labarin haihuwar. Kada ka so ka ga fuskar Sarki a rannan, ta cika da fara'a, ya yi farin ciki matuk’a, ya kawo kurfi da kayayyaki na alfarma ya bai wa masu albishir, nan da nan aka rufe zaman Majalisa. Sarki ya tashi ya shiga cikin gida ya iske Sarauniya, ya dube ta, ya dubi yaron da aka haifa, ya ga hasken nan a fuskar yaro, ya sake dubar yaro, ya yi makakin irin kyawon wannan yaro, ya tabbata ya dace da wak’ar shahararren mawaki da yake cewa a wasu baituka:
Allah ya ba shi kyau, ya ba shi daukaka,
Zaki na sansani, na daula, tauraro, tsinin
Mashi da kaifin takobi da askarawa da  mayaka
Dole duk sun durkusa yayin da ya zo,
Amma fa kada ka dora shi kan mama mai tudu,
A’a kai dai dora shi bayan doki shi ya fi a gare shi
Domin kuwa shi jinin mazaje ya fi dadin sha a gun sa.
Bayan da Sarki ya kare wa jinjiri kallo sai  Unguwarzoma ta zo ta dauke shi ta yanke masa cibiya ta saka masa tozali, da rana ta kewayo aka rada wa yaron suna Tajul Maluki Harun. A ranar bikin an yi shagali mai yawa, har ya fi na lokacin tarewar amarya. Shi ke nan sai akasai aka ci gaba da renon yaro, har ya kai dan shekara bakwai, sa'annan Sarki ya nemo malamai masu zurfin ilmi da gaske, suka zauna, suna karantar da yaro, har shekara bakwai. A cikin wannan lokacin ya kasance yaro yana girma ilmi na shigarsa, har ya kai matsayin ya san duk abin da ake bukatar ya sani, ya sami cikakken ilmin karatu da na rubutu. Ya san hanyoyin ladabi da hikimomi ingantattu. Yayin da malamai suka kare aikinsu sai Sarki ya yi musu sallama mai dimbin yawa, tare da kyautatawa.
To, bayan yaro ya kware a fagen ilmi, sai kuma aka saka shi a hannun mayaka, saboda su koya masa dabarun yaki, su nuna masa yadda a ke sara, da suka, a fagen yaki, da kuma yadda ake amfani da karfi da jaruntaka. Yaro ya shiga cikin wannan hali har ya kai dan shekara goma sha hudu. To, shi wannan yaron kyakkyawan gaske ne, kuma lokacin da ya girma sai kyawon nasa ya karu ainun, har ya zamana duk mutumin da ya gan shi, mace ko namiji, sai ya tsaya ya dube shi, ya yi mamakin wannan cikakken kyau nasa. Tajul Muluki Karan dan sarki Sulaimanu Shahu ya gwanance wajen hawa doki kuma ya shahara wajen yaki da sadaukantaka, sannan kyawonsa ya sake bayyana, idan ya fita shagulgulansa duk inda ya gilma sai mutane su rud’e saboda kyansa da cikar halittarsa. Har wak’a jama’ar gari ke masa suna cewa:
Na rungume shi na rinka mayen dad’i,
Kamar reshen bishiya da iska na  kad’awa
Ba mayen giya ba ne kamar na bugagge,
Tausasan leb’b’ansa sun fi zuma zak’ak’awa
Idan dare ya tsala hasken rana ya tafi,
A lokacin hasken kyawonsa ke bayyanawa
Zuk’atan duka ‘yan Adam sun koma gun sa,
Ba na fatar na zamo gun sa abin mantawa
Idan na samu soyayya daga gun sa zan rayu,
Idan na rasa soyayyarsa taho ya ki mutuwa
Yayin da ya kai munzalin shekara sha takwas, kyawonsa ya dada bayyana ya zama kundukukinsa yana kyalli kamar yana makala musu jan dinari da ambar abar kallo kamar yadda mawaki ke fada:
Ya zama magajin Yusufu gun kyau
Masoya na firgita idan suka gan shi
Mun gani a nan bisa kundukukinsa
Alamun gado sun bayyana a gare shi
Kwayar idanunsa sun zama baki mai  kyau
Sannan ya zam yana da bakin gashi
Muna al’ajibin makaidaicin zamaninsa
Aljanna ta tabbata da ganin murmushinshi
Akwai daga al’ajabi da za a ce Musa
Ya gamu da shi da ya tambayi sha’aninshi
Yayin da ya zama cikin wannan hali ya  kara girma ya isa ma’ishin mazaje hankali ya karu a gare shi da kuma kyawonsa ya sake bunkasa. Sai ya zamana a kullum yana dada samun sababbin abokai da masoya. Dukkan wanda ya kusata gare shi sai ya ji yana matuk’ar kaunarsa. Mutane suka rika yi masa fatar ya zama sarki bayan mutuwar mahaifinsa. Shi kuwa Tajul Muluk Allah ya sa masa matuk’ar son fita farauta, idan ya tafi daji sai ya zauna kwana da kwanaki yana farauta. Mahaifinsa ba ya son wannan dabi’ar ko kadan saboda yana ji ye masa tsoron kada wani abu ya same shi ko ya gamu da mugayen namun daji. Shi kuma ba ya jin wannan kashedin ko kadan. Har wata rana ma ya ce da hadimansa su yi shirin zaman daji na kimanin kwana goma. Su tanadi abinci da kayan bukata. Suka amsa wannan umarni. Suka debi duk abin da suke bukata suka shiga daji har tsawon kwana hudu sannan suka sauka wani waje mai cike da korran ciyawa kuma da namun daji masu yawa a wurin suna kiwo. Sannan ga bishiyoyi masu dauke ‘ya’ya nunannu da ruwan korama yana gudana.
Taj ul Muluk ya ce da mabiyansa, "ku shirya tarko a wurin nan, sannan a sa faffadan ginshiki a zagaye shi da igiya." Suka bi umarninsa, babu jimawa suka kama dabbobin daji masu yawa wadanda suka yi ta gunji saboda ganin mutane alhali ba su saba da ganinsu ba. Kuma suka yi ta tsalle suna direwa saboda tsoron dawaki da irin kayan da ke shimfide a kan su. Dabbobin suka yi ta kiciniyar kubutar da kansu ta hanyar cizon tarkon tsalle da sauran dabaru. A karshe dai mafarautan suka kama da yawa daga namun dajin wasu kuma suka gudu.
Tajul Muluk ya sauka kusa da inda ruwa ke gangarowa ya sa aka kawo namun daji da ya kama aka rarraba bayan ya ware na mahaifinsa ya bayar a kai masa gida. Ya kwanta a nan suka yi barci har gari ya waye sai ga wasu fatake suna tafe da bakaken bayi da hadimai farare suka sauka a wannan dausayi domin su huta kafin su yi gaba. Tajul Muluk na hangen su ya ce da wani yaronsa, "je ka samo min labarinsu da musabbabin tsayawar su a wannan waje." Dan aike ya garzaya ya same su ya ce, "ku fada min ba tare da bata lokaci ba ko su waye ku." Suka amsa cewa, "mu fatake ne, mun tsaya a nan ne domin mun huta, saboda zango na gaba na da nisa kwarai. Kuma mun san Sarki Sulaiman Shahu da dansa Tajul Muluk adalai ne. Mun san cewa duk wanda ya zauna a kasarsu to yana cikin kwanciyar hankali da lumana ba tare da tsoron wani abu ba. Sannan muna dauke da kyauta ta musamman ga yarima."
Dan aike ya juya ya fada wa yarima duk abin da fatake suka fada. Dan sarki ya ce, "idan sun kawo kyauta gare ni to kuwa ba zan bar nan sai na ga wacewace irin kyauta ce." Ya hau dokinsa ya tafi tare da hadimansa da bayinsa zuwa ga wadannan fatake. Gaba daya suka mike domin girmama shi, suka yi masa addu'a da fatar alheri sannan suka nuna masa wata hema wanda aka yi mata ado da hadalashi zananniya da lu'ulu'u da jauhari. Aka shimfid’a masa shimfid’ar sarauta da labule na alharini da matashin kai zananne na zubarjadi da Tajul Muluk ya zauna hadimansa suka kewaye shi sannan ya sa aka fataken su fito da abin da suka yi nufin kai masa kyautar. Bayan sun ba shi kyautar kuma ya ce su bude hajar su domin ya sayi wani abu. Suka bude hajar tasu ya zabi abin da yake bukata ya biya kudinsu. Ya duba zuwa ga ayarin ya yi musu bankwana, sannan ya hau dokinsa zai tafi, sai idanunsa suka fada kan wani kyakkyawan saurayi yana sanye da kyawawan tufafi, goshinsa yana kyalkyali kamar hasken wata. Sai dai wannan kyakkyawar fuskar tasa ta gurbata, duk ta yi fari - fari, ga gurbin hawaye da ke surnanowa daga idanunsa saboda daga dukkan alamu ya rabu da wani abu da yake matuk’ar kauna ne. Tajul Muluki ya matsa kusa da shi ya ji yana kuka yana rera wannan wak’ar:
Zuciyata ta yi bankwana da ita,
Ranar rabuwa na zamto ni daya
Na zamo babu aiki babu hali,
Babu aboki sannan babu zuciya
Ya abokina ka tsaya nan tare da ni
Mu yi bankwana ko da sau daya
Yayin da ya gama wannan wak’ar ya  fashe da kuka ya fadi sumamme. Tajul Muluk ya dube shi cikin mamaki. Can jimawa sai ya farfado ya shaki iska sannan ya sake rera wannan wak’ar:
Ku rike rumfarku daga rudadde,
Madimauci da hanya ta bace masa
Kaura ta jefe shi ya shiga uku
Bai zamo mai tsira ba daga nahisa
Kun ga idon bakunci ya gaji
Da ganin kewa ba mai iya masa
Ku bar yi wa kurciya dariya idan-
Tana zancenta a al'amarinsa
Kun ga bacin raina ya zamto,
Mai dimauta hankali mai ji nasa
Ya yi kuka mai yawa har sai da ya shide,  Tajul Muluk da ya ga haka sai ya dimauta da al'amarinsa. Ya tafi gare shi. Da yaron ya ga dan sarki a kan sa sai ya zabura ya mike tsaye ya sumbaci hannunsa cikin girmamawa. Tajul Muluki ya ce, "me ya sa baka kawo mana kayanka mun yi maka ciniki ba?" Saurayi ya ce, "ya shugabana kayan babu wani abin ku-zo-ku gani da zai kayatar da kai ka saya." Dan sarki ya ce, "babu makawa ka kawo abin da ke tafe da kai na saya, kuma ka ba ni labarinka. Ni na ga alamar kana cikin bak’in ciki ga shi kana yawan kuka. Idan wani ne ya zalunce ka mu kamo shi mu wulkanta shi. Idan bashi ne ya karya ka, ka fada mu biya maka. Ni kam tun lokacin da na gan ka zuciyata ta konu da halin da kake ciki." Tajul Muluk ya yi umarnin a kafa gado, aka kafa masa gado na li'aji mai alfarma, mai kafafun dinari, labulensa na alharini, aka shimfid’a shimfidun alharini, Tajul Muluk ya zauna. Ya umarci saurayi da ya zauna, shi ma ya zauna a kasa. Tajul Muluk ya ce ya dawo sama ya zauna kusa da shi. Sannan ya ce masa, "kawo mana kayanka." Saurayi ya ce, "ya shugabana kada ambaci haka gare ni, kayana ba su da wani amfani gare ka." Tajul Muluk ya ce, "ya zama wajibi ka fada mini abin da nake son ji!"
Ya umarci bayinsa su dauko masa kayan saurayin gabansa duk da ganin hawaye na cigaba da zubo masa bai kula ba. Saurayi ya cigaba da kuka yana ajiyar zuciya yana shessheka. Ya yi kaki ya gyara muryarsa sannan ya rera wannan wak’a:
Yaushe zuciyata za ta warke,
Daga azabtarwa daga gun ka?
Tauraron nan na surayya,
Ya fi kusaci daga gun ka
Wutar bege ta kone min,
Zuciyata domin na rasa ka
A sannu zai zamanto mun,
Yi tsammanin samu daga gun ka
Babu nisan da zai zamo kusa
Matuk’ar na dai rasa ka
Zuciyata babu sauki babu-
Jin kai domin babu ranka
Ba ni da hujjar mance ka,
Don haka jiddan na tuna ka.
Tajul Muluk ya yi al'ajibin wannan wak’a  gayar al'ajabi, bai san dalilin wannan abu ba. Ya sa saurayi ya bude kayan ya dauko wata takarda da wani kyalle. Ya ce da shi, "wannan tsumman fa da takardar nan?" Ya ce ya shugabana ba ka da bukatar wannan tsumma." Dan sarki ya ce, ka nuna min dai abin da ke ciki." Saurayi ya ce, "ya shugabana, da ma saboda ita na ki yarda a kawo maka kayana."03 HIKAYAR AZIZA DA AZIZU MAISO DA WANDA AKE SO

dan sarki ya ce, ka nuna min dai abin da ke ciki." Saurayi ya ce, "ya shugabana, da ma saboda ita na ki yarda a kawo maka kayana." Dan sarki ya fusata ya ce, na fada maka babu makawa sai na ga abin da ke ciki.” Saurayi ya hada kai da gwiwa ya soma kuka yana ajiyar zuciya, can jimawa sai ya nisa ya wake wadannan baitoci:
Kada ku zarge ni kansa domin,
Zargi yana kona zuciya matuk’a
Na fada muku gaskiya tuntuni,
Amma kun ki saurarona hakika
Akwai kaunata a cikin tsumma,
Ya zamto Zaharau cikin Falukka
An yi nufin mu zamto tare sai naki,
Ta zamto tana kare ni da duk halaka
Hawayena suna zuba a idanuna,
Na rasa mai shafe min hakika
Ranar rabuwarmu na kasa barci
Domin kunar zuciya ba wandaka
Na kore rabona da hannayena,
Bak’in ciki ya same ni ga halaka
Na rasa mai shayar da ni ruwa,
Na sha a kasko na warke hakika
Yayin da ya gama wak’ar Tajul Muluk ya  ce masa, “tun d’azu na lura da halinka, idan ka kalli wannan kyalle sai ka fashe da kuka. Fada min dalilinka game da haka.” Ya yin da saurayi ya ji haka sai ya ce, “ya shugabana, hakika labarina na daga cikin abubuwan mamaki, kuma game da wannan kyalle kuwa akwai ban al’ajibi da ma’abocinsa da wadda ta ba ni shi da wadda ta yi zanen.” Ya warware tsumman sai ga hoton barewa an zana da alharini an mata ado da jan zinari kusa da ita wadansu bareyin ne an zana su da zaren azurfa. A agararta an mata ado da jar zinariya da karrawa uku na zubarjadi rataye a wuyanta.Da Tajul Muluk ya ga wandannan zanen  masu kyau sai ya ce, “tsarki ya tabbata ga Allah wanda sanar da mutane abin da ba su sani ba.” Zuciyar Tajul Muluk ta ratayu ga wannan yaro, ya ji yana kaunarsa. Ya kuma ji ya kagara ya ji labarinsa ya ce da shi, “fada min labarinka da kuma labarin wadda ta zana wadannan bareyin.” Saurayi ya ce “ka sani ya shugabana, mahaifina attajiri ne, Allah bai nufe shi da haifar wani da bayan ni ba. Akwai wata yarinya ‘yar baffana ana kiranta Aziza wadda muka tashi tare tun muna kanana. mahaifinta ya rasu, amma kafin ya bar duniya sun yi alkawari da mahaifina cewa za a hada mu aure idan mun girma. To ko a lokacin da na isa munzalin mazaje ita ma ta kai munzalin mace muna tare ba a raba mu ba har lokacin da na ji mahaifiyata na magana da mahaifina suna cewa, “wannan shekara ya kamata a daura auren Azizu da Aziza.” Da suka tsayar da magana sai mahaifina ya tafi domin shirya kayan hidimar aure. Duk da haka muna barcinmu waje daya da sauran al’amura ban san komai ba game da mata, kodayake ita ta fi ni wayo da fahimtar rayuwa kuma tana nuna min kauna.
Mahaifina ya kammala shirye–shirye babu abin da ya rage sai a rubuta takardar aure da shaidu ni kuma na shiga wajen ‘yar baffana na take ta. Ya sa ranar daurin aure ta zamana ranar wata Juma’a bayan an sauko daga masallaci. Ya tashi ya zagaya tsakanin abokansa attajirai da fatake ya sanar musu da wannan aure. Mahaifiyata kuma duk ta gayyaci kawayenta mata da dangi na kusa da na nesa. Da ranar Juma’ar ta zo suka gyara gida saboda baki, aka wanke tukwane da sauran abubuwan gida aka kawata ko’ina. Suka daddaura tufafin alharini ko’ina cikin gidan.
Mahaifina ya tafi ya sayo alewa da sukari da sauran abubuwan jin dadi, yanzu babu abin da ya rage sai kurum a shafa fatiha. Mahaifiyata ta umarce ni da na tafi gidan wanka na yi wanka ta ba ni wasu kaya masu kyau na alfarma ta ce na sanya su bayan na fito daga wanka. Bayan na fito na saka wadannan kayan, na fesa turare mai kamshin gaske wanda ya budade wajen da kamshi sannan na fito na nufi masallaci domin halartar sallar juma’a. A raina ina zucin idan an idar da salla zan je na taho da wani abokina domin ya shaida aurena. Na ce a raina, “bari na hanzarta dai kada lokacin sallah ya wuce.” Na soma hanzari domin na yi sauri na je na dawo kafin lokaci ya k’ure.
Ina tafiya sai na shiga wani lungu da ban tab’a bin sa ba, ina ta kamshi abina, ina tak’ama. Lungun yana da tsayi ga matsatsi na yi tafiya mai nisa ban kai karshensa ba. Na zo wani gida mai dakali sai na shimfid’a hankici na zauna a kai ina hutawa. Gumi yana ta tsattsafo min ga rashin wadatacciyar iska, kaina ya soma ciwo ga zufa na diga har ta soma b’ata min adon da nake tak’ama da shi. Ina so na sa hankici na goge amma babu dama saboda ina zaune a kan sa. Na yi nufin na tube rigata na sha iska kenan ba zato ba nufi wani farin hankici ya fado kan cinya ta. Na dauke shi na ji yana da laushi kwarai ga wani irin kamshi mai dadi yana tashi daga jikinsa, wannan kamshi kadai ya isa ya warkar da cuta. Na daga kaina ina dube – duben ta inda wannan abu ya fado, domin dai na hakikance ba daga sararin samaniya ya sauko ba. Daga kaina ke da wuya muka yi ido hudu da matar da ke da zanen wadannan bareyin' Ta leko ta tagar karfe, idanuna ba su taba ganin kyakkyawa irin ta ba. Harshena kuwa ya yi kadan ya fadi irin tsantsar kyawon da Allah ya ba ta. Yayin da ta ga ina kallon ta sai ta daga yatsunta biyu ta sa a bakinta sannan ta hada yatsanta na tsakiya da manuninta ta dora a kirjinta a tsakanin nonuwanta. Sannan ta maida kanta ta rufe tagar.
Daga rannan wuta ta huru a cikin zuciyata ta rika hauhawa tana cin dukkan tunanina, kallo dayan nan da na yi mata ya jawo min bukatar sake ganinta nan gaba. Sonta ya cika min zuciya na kasa samun sukuni. Ga shi ta yi min wasu alamu da nune – nune da hannunta wanda ban fahimci manufarsu ba, na samu kaina a mai dimaucewa na gigice saboda ban san abin da take nufi ba. Na sake duban tagar a karo na biyu amma na gan ta a rufe, na zauna a nan ina jiran na ga an sake bude kofar har rana ta fadi dare ya yi amma babu amo babu labari. Yayin da na gaji da jira na saddak’ar ba za a sake bud’e tagar ba, sai na tashi daga inda nake na bud’e hankici nan. Wani kamshi mai dadin gaske ya tashi har sai da ya buce kamshin turaren jikina. Wannan kamshin na almiski ne ya sa na ji na cika da farin ciki tamkar a aljanna. Na warware hankicin a hankali sai na ga wata takarda ta fado daga ciki. Na bude wannan takardar ita ma tana fitar da wani kamshin mai dadi. A jikinta na ga an rubuta::
Na aika masa da wasikar soyayya,
Na rubuta da hannuna domin kwarewa
Abokina ya ce me ya sa ki rubutun nan
Mai kyau siriri, karatun bai dacewa?
Sai na ce “ai mai kyau ya fita zakka,
Zurfin soyayya ya sa ni rubutawa
Daga nan na jefa ganina kan hankicin domin kare masa kallon kyawon tsarin da yake da shi, na ga an ja wasu layuka biyu an rubuta da zare da allura:
Kundukukinsa an rubuta layi biyu,
A bisansa ma da rubutun hannun  Raihanu
Hasken wata na da ban mamaki kwarai
Jikinsa akwai ni’ima kama da ta almiskinu
A daya bangaren kuma an dinka layi biyu da zaren alharini kamar haka:
‘Yan matansa sun yi rubutu a  kundukukinsa da lu’ulu’u,
Shedara biyu a tufa mai kyau da kyawon kallo
Yayin da na gama karanta wadannan wakoki da ke jikin wannan hankici sai wutar bege ta sake ruruwa a zuciyata, na ji na kagauta sosai domin na ga wannan matar. Na dauki wannan kyalle da takardar na tafi gida da su ba tare da sanin yadda zan yin a cimma burina ba, domin ba ni da basirar soyayya kuma ban san ma’anar wadannan alamun da ta yi min ba. Ban san na isa gida ba saboda tunani, dare ya yi nisa kuwa lokacin, na shiga wurin barcinmu na tarar ‘yar baffana tana zaune tana kuka da hawaye. Da ta gan ni nan da nan ta share hawayenta ta mike ta tare ni da murna. Ta cire min falmaran dina sannan ta zaunar da ni tana tambaya ta dalilin bacewa ta. Ta kara da cewa, “duk mutane sun hallara, tun daga sarakuna da manyan mutane da attajirai da sauran jama’ar gari da alkalai da shaidu duka ana ta nemanka za a daura aure a shirya takardar aure ka sa hannu. Amma da suka ga ba ka zo ba lokaci kuma yana kurewa sai suka ci abincin da aka tara suka yi tafiyarsu.” Sannan ta kuma cewa, “mahaifinka ya yi fushi mai yawa, har saboda fushin ma ya yi rantsuwar ba za a daura auren ba sai shekara mai zuwa, saboda yanzu ya kashe kudade masu yawa har da basussuka a yanzu ba shi da halin sake wani bikin.” Ta dube ni sosai ta ce, “kai kuwa ina ka shiga haka ake ta nemanka sai yanzu ka dawo?” Na bude baki na ce mata, “ba na so ki matsa min da tambaya.” Sannan na kwashe labari kaf na fada mata, na dauko hankicin nan da takarda na nuna mata, ta karba ta karanta, sai na ga hawaye na kwararowa daga idanunta. Nan take ta rera wannan wak’ar:
Duk wanda ya ce so a farko lokaci na da  sauki,
Ce masa ‘ka yi karya!’ ciwon so wahala ne
Wahalar so da ciwo nai ba sa jin kunya,
Ciwon so yana shiga da wuya ka gane
Kudi mai kyau ba sa wuyar ganewa da na banza,
To ciwon so na da azabtarwa haba mutane
Ciwon so masifa ne a bisa hakikar gaskiya
Yana da wahala ka kamu da shi ka warke
So da kake ganinsa idan zan fada maka,
Shi kan sa ya rabu gida da dama ka gane
Sannan ta tambaye ni “me ta ce maka,  kuma wad’anne alamu ta yi maka?” na amsa mata, “ba ta ce da ni kanzil ba, amma ta sa yatsunta a baki kuma ta dora su a kan kirjinta suna kallon kasa. Daga nan sai ta mayar da kanta ta rufe tagar. Daga nan ban sake ganin ta ba. Amma duk da haka zuciyata ta tafi wajen kaunar ta, a nan na zauna har rana ta fadi ina kallon tagar da zummar ko za ta sake lekowa. Da na ga dai babu alamar haka sai na hakura na taho gida. Wannan shi ne labarina, ina rokon ki taimake ni a wannan sha’ani” Da ta ji haka ta daga idanunta ta kalle ni sannan ta ce, “wallahi d’an uwana idan kwayar idanuna kake so zan ciro na ba ka, zan yi duk yadda zan yi ka cimma burinka, ita ma ta cimma burinta domin ita ma tana kaunarka fiye da yadda kai kake son ta ma.”
“Yanzu dai menene ma’anar alamun da ta yi min?” na tambaya a kagauce. Aziza ta ce, “yatsunta da ta sa a baki tana nufin kai kana matsayin mijinta a bisa jikinta, kuma ta k’uduri niyyar saduwa da kai a zimmar miji, amma mayani cewa shi tana nufin sallamawa masoyi abin da yake so. Takarda kuwa tana nufin ta mika kanta gare ka, amma abin da take nufi da dora yatsunta a kan tsakanin nonuwanta kuwa tana nufin bayan kwana biyu ka koma inda ka gan ta domin ku sake haduwa.” ‘Yar baffana ta ce, “wallahi da ina fita waje da sai na sada ku da juna har na lullube ku a mayafi daya ku ji dad’inku. Ka sani cewa ita mai bege ce a gare ka, amintaccen so take maka. Wannan shi ne ma’anar isharorin da ta yi maka.”
Saurayi ya ce, “yayin da na ji haka sai na gode mata bisa wannan fassara. Na tafi dakina na zauna kwana biyu ba na ci, bana sha. Na sa kaina a cinyar ‘yar baffana, ita kuwa tana ba ni magana mai dadi tana shafa min kai tana ce min, “ka saki ranka, ka k’arfafa aniyarka, ka cigaba da hak’uri kana mai dad’ad’a zuciyarka da tunaninka ka ƙarfafa aniyarka, ka cigaba da hak’uri kana mai dad’a ka sa kayanka ka tafi wurinta yanzu don ka nuna mata cika alkawari. Sa'annan sai ta tashi.

ZANCI GABA04 HIKAYAR AZIZA DA AZIZU MAISO DA WANDA AKESO

Sannan sai ta tashi ita da kanta ta sauya mini riga mai kyau, ta kuma turara mini turaren wuta, ni kuma zuciyata ta fara saki kadan-kadan, na fito daga cikin gida na kama hanya ina tafe ina nazarin hanyar har na shigo cikin wannan lungu mai zurfi na zuwa gidan nan mai dakali.
Na zauna kan dakalin nan daidai wurin da na zauna a farkon zuwana, zamana ke da wuya, sai na ga an bude tagar nan, na daga kaina sama na duba sai ga matar nan ta leko kamar yadda ta leko da farko. Sa'ar da muka hada ido fa sai na dimauce na rasa hankalina, jijiyoyin jikina duk suka yi sanyi lakwas na zauna kamar na suma. Don farin ciki har na rasa abin da zan yi. Yayin da hankalina ya komo gare ni sai na sake daga kaina na dube ta ai kuma duk abin sai ya sake rikice mini, na yi nadama da haka, sa'annan na sake dubanta na gan ta da madubi a hannu, da kuma wani hankici ja, ita kuma da ta dube ni sai ta d’aga damatsanta, ta bude su har na hangi abin da da ke cikinsu, hankalina ya girgiza. Sa'annan ta ware yatsunta guda biyar ta buga su a kirjinta, ta sake daga hannuwanta ta dauko wani ruwa da ke ajiye kan tagar nan, ta dauki hankicin nan ja ta saka shi cikin ruwan nan, ta kuma cire shi, ta zuro shi daga wajen wannan tagar, ta yi haka har sau uku sa'annan ta matse shi ta nada a hannunta, sa'annan kuma ta sunkuyar da kanta kasa ta dubo ni, sai ta mayar da kyauren tagar ta rufe, ba ta ce da ni kome ba, ta bar ni a cikin dimuwa da tunani ban san ma'anar duk abubuwan nan da ta nuna mini ba. Na zauna nan wurin ina jiran ta sake lekowa, amma shiru babu ita babu alamar ta, ban tashi daga wannan wurin ba har isha’i ta yi, sa'annan na taso na kamo hanya zuwa gida, ina ta tafiya ni kadai a tsakar dare har na iso gida.
Na sami ‘yar'uwar nan tawa ta hada gumi sharaf sai hawaye ke zuba a idonta tana rera wasu baitoci kamar haka:
Shin me ya sa kake zargina don ina son  ka?
Na fada maka dole ne wurina kaunarka
Ni’imarka ta fi ta reshe gamsarwa
Duk da zarginka wajena yaushe ne za ni gan ka?
Na wahalta da wannan tsanani na kauna,
Ya fi takobi aibu idanuwa na Baturka
Wayyo ciwon so ya riga ya kama ni,
Na kwanta ciwurwuta don kaunar ka
Na ji haushin masu zargina kwarai,
Wai don na fadi kaunarka gabanka
Sa'ar da na ji wannan wak’ar tata fa sai  baƙin cikina ya dad’u, raina ya dada ‘baci, na rasa ta kamawa, can na baro ba dadi nan kuma na zo na sami ba dadi, sai na fad’i a tsakiyar filin gida ina kuka da mirgina, ‘yar uwar nan tawa ta zabura da hanzari ta zo wurina, ta dauke ni, ta tuɓe mini riga, ta shafe mini fuska da hannun zaninta. Sa'annan ta tambaye ni yadda muka yi da waccan mata wadda na fito daga wurinta. Na kwashe duk abin da ya auku na gaya mata, sai ta ce, "nunin da ta yi maka na tafin hannu da kuma yatsu biyar, tana nufin wai bayan kwana biyar ka je can wajenta, nunin madubi da ta yi maka har ta fito da kanta ta taga ma'anarsa wai ka je ka zauna a rumfar marina za ka ga manzonta ta aiko shi wurinka." Yayin da na ji wannan fassarar ta ‘yar uwar nan tawa sai raina ya tafi, na kagauta matuƙar kagauta. Zuciyata ta dau zafin doki har na ce da ‘yar uwar nan tawa “don Allah ki gaya mini gaskiyar wannan fassara mana, shin ko kuwa kina yi mini ba'a ne. Lalle kam na hadu da wani Bayahude kan hanya a cikin lungun nan da nake bi zuwa gidan wannan mata” Sai na fashe da kuka don tausayin kaina, ‘yar uwan nan tawa ta ce da ni, "haba jinina, tashi ka ƙarfafa zuciyarka mana, ai ka san akwai wanda ciwon so ya auka masa ya yi kuwa haƙuri shekara da shekaru, yana daurewa zafin zuciyarsa ballantana kai mai jiyyar kwana bakwai kadai, a cikin wannan masiba, amma ga shi duk ka murd’e ka yanƙwane, sa'annan kuma duk ka dami kanka da al'amarin da yake galabaitarka. Ina a ce duhu ne kake suka ba gaskiya ba ?”
Bayan ta gaya mini haka sai ta riƙa rarrashina tana ba ni magana, ta je ta kawo mini abinci, na yanki loma daya kawai ita ma na kasa hadiyewa, shi ke nan kuma sai ci da sha suka gagare ni. Na kaurace wa abinci, kamannina suka juya nan take, kyawuna ya dushe, ya jirkita gaba daya, saboda ni tun da nake ban taba fadawa jarrabar so ba sai a wannan lokaci. ‘yar uwata ta rika yi mini tadin maza ma'abuta ciwon so saboda hankalina ya kwanta, a cikin wannan lokacin sai barci yakan rika diba ta kadan, amma idan na farka sai na gan ta tana zaune zugum ta kasa yin barci, saboda ni, sai kuka kawai take rabsawa, hawaye na zuba daga idonta, haka dai muka dinga fama da wannan al'amari har kwana biyar suka cika.

A daidai wannan lokaci ne sai ‘yar uwar  nan tawa ta tashi ta d’umama mini ruwa ta dauke ni ta kai bayan daki ta yi mini wanka, ta kuma dauko mini wadansu tufafina masu kyawon gaske, ta bice su da turare, sa'annan ta sanya mini, ta ce tashi ka tafi wurin tauraruwarka, Allah ya biya maka bukatarka, Allah ya sa ka dace da abin nufinka game da wannan mace wadda kake so.
Lokacin da ta kare mini shiri kaf sai na tashi na kama hanya har na kai wurin lungun nan iska na d’ibana saboda rashin ƙarfi. Ranar Asabar ce kuwa, sai na samu rumfar marini amma a kulle, na zauna a wurin har aka yi kiran sallar La'asar. Ina nan zaune wurin har dai rana ta tasar wa faduwa, kai har dai ta fadi aka kira sallar magriba, isha’i ta kama aka yi salla duk dai ina nan zaune har dare ya kama sosai, ni dai ban d’aga ba, amma ban ga wannan matar ba, ban kuma ji motsinta ba, tsoro ya kama ni. Ina zaune ni kadai sai na mike tsaye na tashi, sai ka ce wanda ya sha giya, ina tafe ina tangadi cikina ya murd’e saboda zafin bak’in ciki, haka dai nake tafiya ina fad’uwa kan hanya a cikintsakar dare har na iso gida.
Sa'ar da na iso gida sai na shiga na sami ‘yar uwan nan tawa Azizatu ta rike wani turke wanda aka kafa a jikin katanga ta aza dayan hannunta a kirjinta tana rafsa kuka, tana ruri, sa'an nan kuma tana rera wak’a a cikin murya mai ban tausayi:
Shin mene ne bakin cikin Balarabiya
Wadda jama'arta suka yi mata nisa
Wadda kuma ta ke kuka saboda nisan  Hijaz da Randuh.
Idan na hango ayarin matafiya sai ciwon sona ya karu da wutar gararsa,
Ga kuwa hawaye na zuba daga idanuna.
Watau don girman sonsa a guna
Shi har ganina yake na yi masa laifi babba
Wai don me nake sonsa kwarai haka.
Bak’in cikin balarabiya jama’arta sun mata nisa,
Ta kasa bambamce Hijaz da Farisa wanne ke da nisa,
Idan na hango ayarin tafiya sai ciwon ya k’aru rashinsa
Ga hawaye na ta zubar min idanuna saboda k’aunarsa
Ga shi ma ganina na tafiya saboda haushin rashinsa
To wai shin ina dalilin da ya sa nake a haka son sa?
Yayin da ta gama wak’arta sai ta juyo ta  dube ni, ta ga ina kuka, sai ta shafe nata hawayen, ta zo ta shafe mini nawa hawayen da hannun zanenta, ta yi mini wani dogon murmushi ta ce da ni, "ya dan'uwana," Allah ya jiyar da kai dad’in abin da ya ba ka. Shin me ya hana ka kwana a wurin wadda kake s ? Me ya hana ku kwana tare, me ya hana ka biyan bukatarka da ita?" Yayin da na ji haka sai na sa kafa na dake ta, na sake zuba mata tafi, na mangare a kirji, ta fadi daga jikin katanga, goshinta ya je ya daki wani turken da ke jikin katangar, ta datse goshinta, jini ya yi ta zuba.

 saurayi Azizu ya cigaba da shaida wa Tajul Muluk labarinsa, ya ce sa'ar da na sa kafa na doke kirjinta ta fad’i a gindin katanga har ta buge goshinta a kan turke jini ya soma zuba sai hankalina ya tashi matuk’a, amma ita sai ta yi shiru ba ta ce kome ba, sai ta yagi haɓar zanenta ta daure wurin mikin, ta shafe jinin da ya zuba ga jikinta, ta gyara jikinta, ta goge fuskarta sarai, ta gyara shimfid’ar da take barci. Ta sake shirya wuri ya zama kamar dad’ai babu abin da ya faru a wurin, sa'annan ta rarrafo ta zo wurina tana murmushi, ta shiga ba ni magana, tana rarrashina, tana kuma shafa ta, ta ce, "haba d’an uwana, ai wallahi ba izgili ne na yi maka ba, kuma ba gatse ne na yi maka ba, ko kusa kada ka zaci haka. Ina son ka huce, ka ba ni labarin abin da ya gudana tsakaninka da waccan masoyiyar taka."
Nan take na kwashe duk abin da ya gudana na gaya mata, sa'annan rashin hak’uri ya same ni na fashe da kuka. ‘yar uwan nan tawa ta ce, na yi farin ciki da yi maka albishir cewan bukatarka dai za ta biya a tare da wannan mata, saboda wannan shi ne alamar yarda a tsakaninku, watau dalilin da ya sa ba ta aiko maka da sako ba, tana auna ka ne, tana son ta san irin tsawon hak’urinka, har kuma ta gane matsayin son ka da ita. Yanzu na shawarce ka da ka sake komawa gobe a can wurin haduwarku na farko, saboda ka ga abin da za ta sake nuna maka. Duk wannan magana da take ba ni sai hushi ke kara hawa mini, raina ya ɓaci ƙwarai. Ta tashi ta kawo mini abinci, na sa ƙafa na haure abincin, ya warwatse ko’ina, sai ta ce, "kaico, lalle duk wanda ya hadu da ciwon so mahaukaci ne, shi da mahaukaci daidai suke."
Yayin da ta ga haka ita ma sai nata hankalin ya tashi, hawaye suka zubo daga idonta ta ce, "wallahi dan'uwana, ni ban ga laifinka ba, wannan shi ne alamar soyayya." Sa'annan sai ta tashi, ta kwashe abincin nan da ya watse a ƙasa, ta share wuri, ta debi kwanukan abincin ta wanke, ta sake komowa wurina tana rarrashina, tana ba ni magana, amma duk a banza ni sai roƙon Allah nake ya wayi gari don na tashi na tafi wurin aminiyata. Kashegari sai na tashi a firgice ina cikin mayen so tsundum, na kama hanya da hanzari, har ma nakan had’a da gudu, har na iso ga wannan lungun, na shiga na je kan dakalin nan na zauna.zauna. Zamana ke da wuya sai na ga an bud’e tagar nan, ta fito da kanta, tana murmushin dariya, ta mayar da kanta, jim kad’an kuma ta sake leƙowa na biyu da madubi da wata jaka, sa'annan kuma da wani kasko wanda aka shuka hatsi a ciki. Hatsin ya yi tsiro, kore shar, d’ayan hannun kuma ga fitila ta riƙe.
Abin da ta soma yi shi ne ta d’auko madubin nan ta sa shi a cikin jakar nan ta d’aure, ta jefa jakar cikin gida, sa'annan ta taro gashin kanta ya koma a gaban fuskarta har ya rufe fuskar, ta sake d’aukar fitilar nan ta saka a cikin shuka. Nan da nan kamar ƙiftawar ido sai shukar ta kama wuta ta ƙone ƙurmus, bayan da ta ƙare wadannan isharori sai ta mayar da tagar ta rufe. Ganin haka fa ni ko sai zuciyata ta tsinke, sai zuciyata ke bugawa na shiga tunani, na kasa gane abin da ta ke nufi da wad’annan isharorin, na tashi na nufo gida raina ɓace har na shiga na sami ‘yar uwata tana tsaye a jikin katanga ta manna fuskarta a jikin katangar.
Yayin da na ga haka kuma sai zuciyata ta dad’a tsinkewa, cikina ya d’uri ruwa na rasa manufa, ita kuwa wannan ‘yar uwar tawa kome na yi mata ba ta kula ni, saboda so na da take yi, amma ni ban damu ba hankalina gaba d’aya ya koma wurin waccan mata, ita ma ‘yar uwan nan tawa ta dauki hak’uri ta d’ora wa zuciyarta, ba ta damu da duk wad’annan abubuwan da nake mata ba. Sa'ar da na dube ta na ga ta d’aure fuskarta wuri biyu, sai raina ya sake b’aci, da na duba sai na ga wuri d’aya don rauni ne ta daure, dayan kuma saboda zuban hawayenta har wurin ya yi gurbi. Lokacin da ta gan ni sai ta rera wad’annan baitoci:
Kai me tafiya da zuciyata na amince,
Duk inda kake Allahu ya amince maka.
Na sani Allahu yana nan tare da kai,
Masoyina ni kam wallahi ina kaunarka.
Ni kam bak’in ciki sai karuwa yake yi,
Gare ni domin na kusan na rasa ka
Ya mai ceton jama’a daga ciwuta,
Ga ni gare ka na zo don ludufinka
Hawayena suna ta zuba a idaniyata
Kaico idan na san kana wurin zan neme  ka
Yayin da ta gama wannan wak’a tata sai  ta dubo ni, sa'annan ta shafe hawayenta, ta zo wurina amma sai ta kasa yi mini magana, ta yi shiru har wani lokaci, sa'annan ta ce, '"d’an uwana," gaya mini abin da kuka yi da yarinyarka. Na shaida mata, sa'annan ta ce da ni, "ka dauki hak’uri, lokacin saduwarku da ita ya kusanta, lalle abin da kake buk’ata game da ita, za ka samu. Watau madubi wanda ta saka a cikin jaka, tana nufin wai ka yi hak’uri har rana ta fad’i, sakin gashin kanta da ta yi har ya rufe fuskarta, tana nufin wai idan dare ya yi duhu ya kama, har ya rufe hasken rana, tana son ka je can wurinta. Dalilin shuka ta cikin kaskon kuwa, wai ka shiga cikin gona wadda ke nan kusa da lungun. Nufinta da fitila kuwa wai ka je can gonar ka shiga cikinta za ka sami fitila mai haske, idan ka sami wannan fitilar ka nufi wurin, ka je ka zauna, za ka gan ta ta zo, har ma ta k’ara da cewan wai sonka da take yi ya kusa halaka ta.”
Sa'ar da na ji haka sai hankali ya kwanta sa'annan na ce da ‘yar uwar nan tawa, sau da yawa fa kina kwatanta mini cewar in hak’ura in koma, alhalin kuwa ko na tafi sai in dawo hannu wofi, ba abin da yake faruwa daga cikin buk’atata. Ni dai ban ga wata ma'ana ba a cikin wannan fassarar taki ba. Sai ‘yar uwan nan tawa ta yi dariya, ta ce da ni, "hak’urinka na wannan yini kad’ai kafin fad’uwar rana, in dai har dare ya yi, za ka sadu da abin da kake buk’ata, wannan magana tawa gaskiya ce, wadda ba ta buk’atar wata rantsuwa. Can kuma da ta nisa sai ta rera wata wak’a:
Kwanaki na shigewa dare ya yi,
Dakunan masu bak’in ciki bai waye ba
Duk abin da samunsa ya zam wahala.
To sauk’in lamarin na nan a gaba
Lokacin da ta k’are wak’a sai ta zo  wurina ta soma rarrashina, tana ba ni magana, amma ba ta sami damar kawo mini abinci ba don gudun zuciyata, sai ta tub’e mini rigata, sa'annan tace mini, "zo ka zauna nan d’an uwana saboda ina son in yi maka wata hira wadda za ta kwantar maka da hankali, kafin nan zuwa fad’uwar rana, in Allah ya so dare ba zai yi ba sai kana tare da wadda kake so." Ni kuwa ko kula ta ban yi ba. Ban ma san abin da take yi ba, ko wajenta ban juya ba, balle har na san tana wurin, ni a lokacin zuwan dare kad’ai na sa a zuciyata, sai fata nake Allah Ubangiji ya gaggauta zuwan daren nan a cikin zuciyata.
Yayin da dare ya yi sai ‘yar uwata ta fashe da kuka, ta dauko k’wayar miski guda na asalin, ta ce da ni, hak’ura ka sa wannan k’wayar a bakinka, idan ka sadu da wadda kake mutuwar so sa'ar da ka biya buk’atarka da ita sai ka biya mata wannan baiti ka ce, "ya jama'ar masu ciwon so, ku ba ni labarin yadda in son mutum ya same ka za ka yi." Sa'an nan ta ce idan na je na sami wannan matar kuma buk’atata ta biya game da ita, na wak’a mata wannan baitin, amma kuma sai ta rantsar da ni cewan kada in yarda in yi wannan baitin sai bayan mun k’are dukan sha'aninmu, watau yayin da zan fito zuwa gida daga wurinta.
Yayin da ta k’are yi mini wannan bayanin, sai na ce da ita, “na ji, na kuma yarda” Sa'annan sai na fito daga cikin gida kamar lokacin sallar isha’i na kama hanya, ina tafe har na iso wurin gonar nan da muka yi alk’awari.

ZANCI GABA5 HIKAYAR AZIZA DA AZIZU MAISO DA WANDA AKESO

ina ta tafiya harna iso wurin  gonar nan da  mukayi alk’awarin had’uwa da matar nan, na shiga cikin gonar na hangi wani haske da nisa a cikin gonar, sai na nufi wajen hasken. Yayin da na isa wurin hasken nan sai na sami wata makekiyar shimfid’a a wani muhimmin wuri, wanda aka bi duk aka bice da shimfid’u na alharini fari mai adon dinari, an kuma yi masa wani irin zanen fulawa na azurfa. An yi masa k’ubba da hauren giwa a samansa, ga kuma wani ginshik’i a wurin, ga fitilu an rarrataya, a tsakiyar k’ubbar, sa'annan kuma ga sham’a an kunna a cikin wani kasko na zinari. A k’arshen fitilun kuma an yi wad’ansu hotuna iri-iri a jikin wani abu mai kamar bangon littafi.
A wurin kuma akwai akusa na abinci wadanda aka rufe su da mayani na hariri, akwai kuma wata babbar randa ta k’arfe wadda ba kome a cikinta sai giya mai darajar gaske, sa'annan kuma a gefen randar ga kofuna iri-iri an daje su da zinari. Kusa da wannan wurin kuma ga wani faifai babba na azurfa an rufe wani tire shi ma na azurfa da shi, sa'annan an kawo tumak’asa an d’ora a kai. Sa'ar da na ga wannan shiri, sai na yi karambani, na bud’e na ga babu kome a ciki sai ‘ya’yan itace cike fal masu zak’in da laushin gaske. Har wa yau kuma a kan wani d’an teburi mai k’yalli ga turare a cikin wadansu ‘yan kananan kwalabe an dasa, wurin ya bice da k’amshi wanda ke busowa a hankali kad’an-kad’an. Lokacin da na ga wannan k’asaitaccen shiri sai na d’imauta, na zama kamar dadai da duniya ban taba ganin inda aka shirya abin arzik’i kamar wannan ba. Na yi farin ciki matuk’a, duk bak’in cikin da na sha fama da shi ya gushe nan take. To amma duk wannan shiri a banza yake wurina, saboda ni dai buk’atata saduwa da wannan matar. To, bayan na k’are kallon duk abubuwan nan sai na duba ko’ina ban ga wani mahaluki ba a cikin gonar ba.

Saurayi ya ci gaba da shaida wa Tajul Muluk labarinsa ya ce, na duba ko’ina ban ga wani bawa ba balle kuyanga, na hak’ura na nemi wuri mai ni'ima na zauna, ina jiran zuwan matar nan, har wajen sa’a guda, amma ba ta zo ba, na zauna shiru sai k’ura ido nake in ga b’ullowanta, amma ban ganta ba, yunwa kuwa ta addabe ni, hankalina ya tashi, tuni dai bak’in ciki ne ke hana ni jin yunwa, yanzu kuwa da hankalina ya kwanta, sai duk abin ya cakud’e saboda tsananin yunwa. K’amshin abincin nan yana bugu na kad’an-kad’an, na kasa hak’uri sai na matsa kusa da kwanukan abincin nan, na bude mayanin da ke kan wani kwanon, na sami wani faranti da ke ciki an saka gasassun kaji guda hud’u, an kuma zuba musu kayan k’amshi da na yaji, a d’ayan farantin kuma ga wani romon ‘yan shila, wani farantin kuma ga toye-toye iri-iri na alfarma. Na ji wani yawun kwad’ayi na zubo min, sai na sa hannu na yanki kad’an daga cikin wannan kayan tuya. Na ji wani irin dad’in mai gamsarwa, na hangi wani kayan tire a wani gefen can daban, na juya can na bud’a sai na sami wata waina narkakkiya ga nama a jere, sai na zaci ko ina gidan Aljanna ne, don na ga abincin kamar yana zuwa wurina da kansa ne, na hau da ci, shi ma na ci gwargwadon cikina, sa'annan kuma na nufi wurin ‘ya’yan itace, su ma na yanki kamar loma hud’u, na juyo ga kajin nan, su ma na d’an gutsura sai na ji cikina ya cika fam, na yi shakkar kada wani abu ya auku na rashin kunya, na je na nemi ruwa na wanke hannuna, sa'annan na koma wurin zamana. Na zauna kenan gyangyad’i ya soma d’iba ta, na d’ora kaina a kan wani matashi mai laushin gaske, ban san lokacin da barci ya kwashe ni ba, ban farka ba sai da na ji zafin rana na buguna.
Yayin da na farka sai na gan ni a rigingine, sa'annan kuma ga gawayi da gishiri a kan ruwan cikina, na mike tsaye na karkad’e rigata na duba kudu da arewa ban ga kowa ba, sa'annan kuma nan wurin da na farka babu wata shimfid’a wadda na sani tun kafin barci ya kwashe ni. Na yi mamakin haka gaya, na d’imauta, raina ya b’aci ainun, hawaye suka zubo mini, raina ya yi bak’in k’irin. Na tashi na nufo gida, na sami ‘yar uwata tana dukan k’irjinta tana faman kuka. Da ta ji motsina sai ta rera wadansu baitoci kamar haka:
Iska ta taso, ta bice furanni masu  k’amshi,
Ta motsa wa tsananin so ciwonsa.
Haba iskar kudu zo mana nan wurimmu,
Kowane yana bakin iyakar son sa
To kuma lalle da iyakar rabonsa a wurinsa
Kai, wannan ciwon so ina jin zafinsa
Ina ma ina da iko na yi runguma tamkarsa
Tamkar da ya rungumi kirjin abar sonsa.
Idan dai har dan uwan nan nawa ya mutu,
Ya Allah ka haramta min rayuwa bayansa
Kada Allah ya jiyar da ni dadin duniya in ya mutu,
Aaa’aha yanzu ne zuciyata ke zafin son sa
Haka shi ma tasa take kunar son waccan mata,
Amma fa ni ga wannan ba na ganin laifinsa.

Sa'ar da ta waigo ta gan ni sai ta zabura cikin hanzari ta shafe hawayen da ke idonta, ta zo wurina ta shiga yi mini magana kamar yadda ta saba, ta ce mini. Allahu Akbar, d’an uwana har yanzu kana cikin ciwon son matar nan, ni kuma ina cikin ciwon son ka, mutane suna yi da ni cewar wai na cika rashin hankali tun da na dami kaina da son masoyin wata, amma ni duk wannan bai dame ni ba, na riga na yafe maka komai a kan wannan al’amari, ba na fatar Allah ya saka mini duka wani abin da ka yi mini."
Bayan ta k’are wad’annan maganganu sai ta yi murmushi, ta zo ta tub’e mini rigata, ta shanya sai ta sunsuna rigar ba ta ji kome ba sai ta ce, "wallahi wannan rigar babu wani k’amshin saduwar masoyi da masoyiya."
Sa'ar nan ta dawo wurina ta ce, na gaya mata abin da ya gudana tsakanina da waccan mata, ni kuma na kwashe duk abin da ya faru gare ni na gaya mata. Sa'ar nan da ta ji sai ta yi dariya ta ce, Allahu Akbar, wannan mata tana wahalar da kai dan uwana, babu shakka ina ji maka tsoro game da wannan mata. Gishirin nan da ka samu an zuba a jikinka wai tana nufin kai mai nauyin barci ne, saboda haka take son ka sa wa ranka gishiri tun da yake ka bayyana kai mai ciwon so ne, alhalin kuwa barci haramun ne ga dukan mai ciwon so, wai har ta ce maganar son da kake yi mata k’arya ne, saboda haka ta bayyana maka cewa ita ma k’arya take maka ba ta sonka, ta dai rud’e ka ne kawai. Lalle kuwa da son da take maka gaskiya ne da ta tashe ka daga barci. Ma'anar gawayi da ta d’ora a kan ruwan cikin ka kuwa, wai tana nufin Allah ya bakanta fuskarka tun da ka yi da'awar sonta bisa ga k’arya, har ta ce, wai kai yaro ne, ciwon so bai kamace ka ba tukuna, ta kuma k’ara da cewar ba abin da ya kamace ka sai cin abinci da shan abin sha da barci. Da ‘yar uwar nan tawa ta gama fassara mini ma'anar wadannan abubuwa sai ta ce mini, '"dan uwana, na roki Allah ya kiyayeka ya kub’utar da kai daga sharrin wannan mata." Saurayi ya ce yayin da na ji wannan jawabi na ‘yar uwan nan tawa sai na bugi k’irjina na ce “wallahi wannan jawabi naki gaskiya ne, hak’ik’a ni kam na yi barci, lalle kuwa masu fama da ciwon so ba sa barci, babu shakka na cuci kaina yayin da na ci abincin nan, sai na tambayi ‘yar uwata na ce, to yanzu mene ne abin yi gare ni, domin duk lokacin da bak’in ciki ya taso mini sai na fashe da kuka. Na ce da i “don Allah ki gaya mini yadda zan yi na sami saduwa da wannan mata, na rok’e ki don Allah ki ji tausayina, ki taimake ni domin kuwa in ban sami saduwa da wannan mata ba, mutuwa zan yi.

 saurayi ya ci gaba da ba da labarinsa ga Tajul Muluk dan Sarki Sulaiman a sa'ar da suka sadu a cikin wani lambu. Ya ce yarinya ‘yar uwata ta ci gaba da gargad’ina a kan wannan mata da nake mutuwar so, ta ce “amma tun da yake har yanzu hankalinka na kan ta zan yi matuk’ar k’ok’arina na ci gaba da taimakonka har zuwa matuk’ar iyawata.” Sa'annan ta ce da ni, “ka tafi can wurin nan da kuke saduwa ka zauna, idan ka je wurin kada ka yarda ka ci wani abinci, kada kuma ka yi barci, yawan ci shi ke kawo barci saboda haka na shawarce ka duk yadda yunwa ta matsa maka ka daure, yunwa ba ta kisa sai dai wahalarwa, wahala kuwa tana tare da wanda Allah ya d’ora wa masifar son wani, amma ka ga bak’in ciki babu shakka yana kashe mutum. Ita wannan mata za ta ci gaba da jarraba ka har zuwa wani lokaci. Idan ka je wannan wurin ka tabbata za ta zo amma ba za ta zo ba sai wajen asubahi. Na roki Allah ya kiyaye ka daga sharrin wannan mata.”
Saurayi ya ce yayin da na ji haka sai na yi farin ciki, na zauna ina jiran dare ya yi don na je can, sa'annan da daren ya yi na kama hanya zan tafo sai ‘yar uwan nan tawa ta ce idan har kun sadu ka rera mata baitin wak’ar nan tawa a lokacin da za ku rabu, sai na ce da ita, "To." Yayin da na fito na kamo hanya, ina tafiya har na iso wurin, na sami wurin an shirya shimfid’u kamar yadda na same su da farko, ga abubuwan ci da na sha iri daban - daban, ga kuma kayan ci na marmari daga ‘ya’yan itace zuwa kayan alfarma na toye - toye babu iyaka, sa'annan ga turare iri - iri masu k’anshin gaske, su ma an shirya su gwanin ban sha'awa. Da na k’are kallon wadannan abubuwa sai na koma wurin zama na zauna, k’anshin abincin nan yana buguna, zuciyata ta afu matuk’ar game da son in ci abincin nan amma sai na daure na k’i ma kula shi.
Ni dai wallahi ban san lokacin da na  rud’e ba, na kasa hak’uri, sai na zagayo na zo gun abincin nan, na bud’e mayanin da ke rufe a kai, na ga naman kaji soyayye da romo mai kyau, akwai abubuwan ci iri hudu kowane kuwa kan gaba ne wajen dad’i. Sai na kasa yin kome, na bude na yanki loma guda, guda a cikin kowane tsibin, sa'annan na koma wajen kayan zak’i su ma na ci gwargwado, na kuma dauki yankan nama guda na saka a bakina, na juya wajen kayan sha na bude na sha na cika cikina tab. Sa'annan na ce kome ta fanjama, fanjam,ni dai ba zan yarda na sake da cikina ba, saboda haka na ga ya fi kyau in kintsa. Kafin a jima sai na ji idanuna sun soma lumshewa, na jawo matashi na tada kaina, na auna cewan zan dan kishingid’a ne na huta har lokacin da za ta zo ta same ni, na sani dai barci ne ba ta son ta same ni ina yi, amma ko ta sami na ci abinci ba za ta damu ba. ‘Dora kaina ke da wuya a kan matashi sai na rufe idanuna, shi ke nan sai barci ya yi awon gaba da ni, shiru ban farka ba sai da rana ta fito ta soma buguna.
Sa'ar da na farka sai na ga an d’ora wani makeken akushi a kan ruwan cikina tare da tubali daya na d’an dabino, da kuma k’wayoyin harub. Sa'annan kuma na duba ko ina ban ga kayan nan da na bari ba, ba kuma wani mahaluki a wurin sai wad’annan tarkacen da aka d’ora kan ruwan cikina. Na tashi na mik’e tsaye, na karkad’e jikina, na fito daga cikin gonar na kamo hanyar gida, ina tafe cikin haushi, ainun, na sami ‘yar uwata tana kuka tana gwama numfashi, sa'annan kuma tana rera wad’ansu baitocin wak’a kamar haka:
Jiki ya rame zuciya na ciwo,
Hawaye na zuba a idanuna,
Wanda nake so yana da wuyar gani,
Na rasa yadda zan yi da al’amarina
Ya dan uwana na fa shiga damuwa,
Ta ciwon son ka da ciwon idanuna
Saurayi ya ce, da na ji tana wannan  wak’a sai na kifa mata mari, na kwarara mata zagi yadda raina ke so, na doke ta yadda raina ke so, sannan na rabu da ita. Ita ko kula da ni ba ta yi ba, sai kawai ta share hawayenta ta zo wurina, ta kama ni ta runguma, ta hada k’irjina da nata. Ni da goga min k’ irjinta da nawa sai na ji kamar garwashin wuta ne aka goga min, sai na ja da baya na shiga k’ok’arin k’wacewa. Ita kuma tana shafa ni tana matsewa har dai ta gaji ta k’yale ni, sa'annan ta tambaye ni, ta ce, '"dan'uwana, kada dai in ce jiya ma ka yi barci ne da dare!” Sai na ce mata, “haka ne kuwa, domin ni da na je cikin gonar na ga k’asaitaccen shirin da aka yi sai na zauna na kwashi kab’aki. Ban san komai ba sai barci ya d’ebi kayansa ban farka ba sai da rana ta fito. Da na farka sai na ga an d’ora wani makeken akushi tare da tubali guda, da k’wallon dabino, da kuma k’wallon goriba. Na tashi na karkad’e su daga jikina na kamo hanya na zo gida, amma ni ban san abin da take nufi da wannan ba.” Yayin da na fad'a wa ‘yar uwan nan tawa wannan abin sai kuma zuciyata ta rufe na rasa abin da zan yi sai na fashe da kuka na matso gun ‘yar uwata na ce ta gaya mini ma'anar wannan aiki na wulak’anci da wannan mata ta yi mini.
‘Yar uwan nan tawa ta shiga fassara mini ma'anar abubuwan nan da aka d’ora mini a ruwan ciki, ta ce, "abin da take nufi k’wallon goriban da ta zuba kan cikinka, wai tana nufin kai ka zo wurin domin ta amma zuciyarka na can wani wuri, saboda haka ta gargad’e ka da cewar shi al'amarin so ba haka yake ba, har ma ta ce ko kusa kada ka saka kanka cikin masu iya rik’on al'amurran so. K’wallon dabino kuwa, tana nuna maka cewar da kai mai ciwon so ne, wanda har zuciyarsa ta k’una da so, da ba ka sake har ka ji dad’in barci ba, ka sani jin dad’in so kamar d’an dabino yake, tubali kuma abin da take nufi da shi, wai ta ce da kai, zuciyar mai so a warware take ba kome sai son kurum, ta sa a gaba, don haka ta ce ka dai hak’ura da rabuwar da za ku yi, har ma ta shawarce ka da ka tanadi irin hak’urin nan na Annabi Ayyuba, amincin Allah ya tabbata a gare shi.
Saurayi ya ce, sa'ar da na ji fassarar wadannan tarkacen da aka d’ora mini a ruwan cikina, sai zuciya ta sake b’aci, na auna a zuciyata cewar Allah ne ya k’addara mini yin wannan barci tare kuma da rashin rabona a wurin wannan mata. Sa'annan na ce da ‘yar uwata domin darajar rayuwata a wurinki ina son ki nuna mini dabarar yadda zan sadu da wannan mata. Na fashe da kuka ta ce, "ya Azizu d’an uwana. hakika raina a b’ace yake har ba zan iya yin wani tunani ba a halin yanzu amma na shawarce ka in dare yayi ka tafi wurin, kada ka yarda ka yi barci, za ka sami abin da kake so, wannan ita ce shawarar da nake son ka d’auka, wassalam."
Sa'ar da na ji wannan shawara tata sai na ce in Allah ya so ba zan yarda na sake ba har in yi barci. ‘Yar uwan nan tawa ta tashi ta je ta kawo mini abinci ta ce na ci har na k’oshi yadda ba zan yi sha'awar cin wani abinci ba, na zauna ina jiran lokacin tafiya ta yi. Lokacin da dare ya yi ‘yar uwata ta tashi ta d’auko mini wad’ansu tufafina masu kyau, ta saka mini, sa'annan ta yi mini magiyar cewa idan na je can duk lokacin da zan dawo na rera baitin wak’ar nan nata na farko, ta sake jan kunnena a kan kada in yarda in yi barci a can na jira har lokacin zuwan matar nan ya yi yadda za ta zo ta same ni a farke.
Bayan na kammala dukkan shirina sai na kamo hanya da hanzari har na iso wurin da gonar nan take, na shiga ciki na sami shirin wurin kamar yadda na saba samunsa tun farko, na sami wurin zama na hard’e, na yi shiru domin kwarjinina a matsayin jarumi. Ina cewa lalle ne yau na yi nasara kan wannan mata. Na zauna nan ni kadai ina koda kaina a cikin iska har dare ya yi tsari sai na girgiza kaina, na bude idanuna don kada barci ya kama ni..06 HIKAYAR AZIZA DA AZIZU MAISO DA WANDA AKESO

Saurayi yaci gaba da fada wa Tajul Muluk labarinsa, ya ce, sai na sami wurin zama na zauna, ina cika, ina batsewa, na shaki iska har kaina ya kumbura ina hura hanci kamar gwauron bajimi. Duk lokacin da na ji barci zai kama ni sai na girgiza kaina, ina nan cikin wannan hali na jaruntaka sai k’anshin abinci iska ta soma bugo shi a wajena, yunwa kuma ta motso mini gaba d’aya, na tuna cewar "sa raina ga abinci shi ke kawo jin yunwa." Saboda haka sai na daure, na kawar da kaina a wani gefe daban. Amma duk da haka na kasa hak’uri, na nufi wajen da abincin nan yake, na je na tsuguna a kan abinci, na yi zugum da kaina, na tank’ware gefe guda ina shawara da zuciyata, yunwa kuma sai matsa sallama take, da dai na ga yunwar ta daina sallama har duka na take, na kuwa ga alamar ba za ta bar ni ba, za ta yi min dukan falan d’aya, da na ga haka sai na cire mayanin da ke yafe a kwanon abinci, sa'annan na bud’e murfin kwanon da abinci ke ciki, na yanki loma guda na ci, na kuma ciri yankan nama d’aya na saka baki, sa'annan na juya a wajen da giya take da nufin zan wanke idona da moda guda. Na sha na farko, sai na ji marmarin na kara, na sake cika mak’ogwarona da moda ta biyu, na k’ara ta uku har dai zuwa na ashirin na ji ta kama mini daidai cikina, sai na zarce na shiga aikina daidai, na sha har na soma tumbatsa, sa'annan na juya kan mai sanyi ita ma na dibi wadansu ‘yan kananan kofofi sai iska ta bugo ni na tuntsure, daga kan kujera kamar matacce, daga nan kuma sai barci ya d’ebi abinsa, na yi ta sharar barci, ban farka ba sai bayan da rana ta fito har ta karya zuwa muhtarin la'asar.
Yayin da na farka sai na ga ashe har an fitar da ni daga cikin gonar ne, an jefar da ni can gefen hanya ga ungulai kewaye da ni suna jiran tsammani. Bayan da na farka na ga wurin da nake na duba kusa gare ni, na ga wata zandamemiyar wuka mai kaifin gaske ta fad’o daga ruwan cikina, a can gefen kuma ga tanderu na bakin karfe. Yayin da na ga haka fa sai hankalina ya tashi matuk’a, na rasa inda zan saka kaina, na d’ebi wadannan munanan abubuwa na kamo hanya zuwa gida. Da na zo gida sai na sami ‘yar uwata tana cike da kewar ganina. Da shiga ta cikin gidan sai na yanke jiki na fadi k’asa ina birgima, na watsar da wuk’a da tanderu a gabanta, nan take na suma, hankalin ‘yar uwan nan tawa ya yi mummunan tashi, ta yi shiru tana tunanin abin da ya faru gare ni, sa'ar da na farfad’o sai na gaya mata duk abin da ya faru, na shaida mata cewan na kasa samun biyan buk’atata game da wannan mata. Da taji haka ranta ya b’aci ainun, ta ce min, "babu shakka, ni kam na gaji da yi maka nasiha game da al'amarin matar nan!" Saurayi ya ce sai na ce da ita, '"ya yar uwata, ina son ki gaya mini, ma'anar wuk’ar nan da tanderu." Sai ta ce da ni, ma'anar tanderun nan na bak’in k’arfe da ta dora kan ruwan cikinka, watau wai ta rantse da Ubangijin talikai Allah Madaukakin Sarki, da kuma idon nan nata na dama idan har ka yarda ka sake komawa wurinta, sa'annan ka yi barci, to, lalle kuwa za ta yanka ka, da wannan wuk’ar, kamar yadda ake yanka rago, ta yi alk’awarin za ta yi maka mummunan kisa. Wannan shi ne fassarar abin da take nufi game da kai, saboda haka, dan uwana ka sani dai ni kam ina ji maka tsoro game da sharrin makircin wannan mata, babu shakka a halin yanzu, zuciyata a b’ace take game da kai, don haka ina jin ba zan iya gaya maka wata magana ba, amma idan ka ji ka amince da cewar idan ka koma wurin matar nan ba za ka yi barci ba, to, shi kenan sai ka shirya ka koma. Ni dai na rok’e ka don Allah ka fita hanyar matar nan, idan kuwa ba ka fita hanyarta ba, to, kome ya faru gare ka ba ka da kaico, idan har ka yi sake ka koma wurinta, ka tabbata idan har ka kuskura ka yi barci lalle za ta yanka ka.
Ni dai ban ji ba, sai na ci gaba da neman taimako daga wurin yar uwan nan tawa har dai ta ce, “to, na yarda zan taimake ka amma fa sai ka tabbatar min cewan za ka yarda da dukkan abin da na gaya maka. Nan da nan a cikin marairaicewa na yarda, na ce mata zan yarda da dukkan abin da ta gaya mini, sa'annan ta yi mini alkawarin za ta gaya mini kome da kome a lokacin da zan tafi, in yamma ta yi. Can kuma sai ciwon so ya motso mata ta rungume ni a k’irjinta, ta ciccib’e ni ta d’ora ni kan shimfid’a ta shiga yi mini tausa har barci ya d’auke ni.
Yayin da nake sharar barcina sai ta dauko mafici ta shiga yi mini fifita a fuska da sauran sassan jikina har yamma ta yi sa'annan ta tayar da ni daga barci. Sa'ar da na farka sai na ganta a zaune daidai kaina da mafici a hannu tana ta rafsar kuka, hawaye na zuba a idonta har zanenta ya jik’e don sharar hawaye da take yi da shi. Lokacin da ta ga na farka daga barcin sai ta tashi ta kawo mini abinci, ta ce na ci amma ni kuma sai na k’i cin abincin. Da ta ga haka sai ta ce lalle ban yi zaton za ka ji maganata ba ke nan, ta dai shiga rarrashina a kan in yarda in ci abincin nan nikuma na k’i. Da ta ga lalle ban da nufin cin abincin sai ta rik’a gutsurawa tana saka mini a baki saboda ta fahimci cewar ina bukatar cin abincin, amma rashin sabo da shi ne ya hana ni ci, da haka dai na ci abincin har na k’oshi. Sa'annan ta d’auko mini tataccen ruwan inabi ta ba ni na sha. Da na gama ta zo ta wanke mini hannuna, ta goge mini hannaye da mayani, ta kawo turaren miski da wardu ta shafe mini hannuwana da jikina sa'annan lokacin da dare ya yi ta shiga yi mini gargad’in cewan kada in yarda in yi barci, ta shaida mini cewan matar nan ba za ta zo wurin da zan jira ta ba sai kusan k’arshen dare, ta kuma yi mini kyakkyawar addu'a ta ce, "Allah ya kiyaye ka, Allah ya ba ka sa'a ya kuma dawo da kai lafiya". Daga k’arshe kuma ta ce, “ina fatar dai ba za ka manta da maganar biya mata baitin wak’ar nan idan kun sadu ba, amma kuma ta sake nanata mini cewan kada in biya wannan baitin wak’ar sai bayan mun gama za mu rabu, na komo gida.
Yayin da ta ga na kama hanya sai ta fashe da kuka har ni kaina a rannan sai da hankalina ya tashi game da kukan ‘yar uwan nan tawa. Sa'annan na ce da ita shin wace wasiyya ce taki, da kike bukatar gaya mini, ta ce da ni, ba ta da wata wasiyya sai dai baitin wak’ar nan da ta ce in rera wa matar nan a lokacin da za mu rabu.Shi kenan sai na shirya na fito gida na  kama hanya cikin kuzari da jin k’arfin jiki da na hali har na iso inda gonar nan ta ke. Na shiga cikin gonar, na sami wurin an shirya shi sosai, babu abin da ya ragu daga shirin farko sai ma abin da ya k’aru na daga kayan kyalli da na faranta ciki.
Da zuwana sai na kama wurin zamana na zauna ina cike da farin ciki da fara'a, na shiga nishadi da zuciyata, na k’i yin barci kuma bisa sa'a a rannan babu maganar yunwa, balle barci. Na zauna a nan wurin idona biyu har wajen asubahin. Da na ga har gari zai waye ban yi barci ba babu kuma alamarsa ga idona, sai kuma na shiga damuwa saboda ni duk na rud’e da murna saboda wannan bajinta da na yi, sai na ga kuma duk daren a rannan ya yi mini tsawo saboda d’oki, a rannan daren nan ya yi tsawon shekara guda a wurina, na daure dai na k’i yin barci, har zakaru suka soma kuka, na cika da jin dadin wannan bajintar tawa.
Babu jimawa duk sha'anin ya juya, abubuwa suka soma cakudewa, yunwa ta yi wo mini sallama baki daya, hankalina ya fara kad’uwa, na rasa abin da zan yi sai na tashi na nufi gefen da abinci yake, da zuwana kamar dabba sai na bude abinci, na zauna na ci, na k’oshi. Nan da nan na ji kaina ya yi nauyi ana yi mini motsi a cikin kai ta ko’ina, sai na kwanta a kishingid’e zan yi barci. Allahu mai Girma, na kishingida kenan sai na ji motsin yarinya tana zuwa daga nesa sai na mik’e tsaye na je na wanke hannuna, na goge bakina, sa'annan na kintsa jikina daidai na zauna.
Bayan duk na k’are wannan sai ga yarinya ta iso tare da kuyangi su goma suna biye a bayanta. Sa'ar da suka iso wurin sai suka saka ta tsakiyarsu. Lahaula Wala Kuwwata, tsarki ya tabbata ga wanda ya halicci kwad’o, lokacin da na juya na dubi matar nan, sai na ga wurin ya yi haske, yarinyar tana k’yalli sai ka ce wata a tsakanin taurari, kayan tufafin da ke jikinta na wani koren had’alashi ne, wanda aka yi wa baza da zinari ja. Kyawunta ya kasance kamar yadda wani mawak’i ya yi mata wak’a yana cewa:
Wannan mata tana yanga ga masoyanta,
Musamman idan ta sa kaya koraye
Na tambaye ta ‘yaya sunanki gimbiya’,
Ta amsa ‘ni ce mai k’ona zuciyar mazaje’
Na ce ‘to ni dai kam ina kaunar ki’
Ta ce ‘to ka fad’a wa dutse kai waye’
Sai na ce idan zuciyarki tamkar dutse  take,
To Allahu ya fitar da ruwa daga dutse.
Yayin da ta gan ni a zaune sai ta yi dariya, ta ce, “yaya aka yi ka farka daga barci? Tunda na ga ba ka yi barci ba a wannan karo, to lalle na tabbata kana so na, domin kuwa rashin barci shi ne halin mai ciwon so.” Ta juya wurin kuyangi ta yi musu alama da idonta, ni kuma ina fake da ita, sai na ga kamar walk’iya ce aka yi saboda hasken idon nan nata da ta kada. Sa'ar da ta k’ifta musu ido sai na ga sun juya sun tafi nasu wajen daban. Yayin da suka tafi sai na ga ta zo wurina, ta kama ni ta rungume ni a k’irjinta ta kama leb’en saman bakina ta tsotsa, ni kuma na tsotsi na k’asan. Na rik’e duwawunta na matsa su, na shafa, na shafa, na yi mata cakulkuli sai dukanmu muka fad’i k’asa, sumammu. Yayin da muka farfad’o sai na ga ta sassauta daurin kamfanta zuwa daidai k’wauri muka fad’i muna runguma da shafa da sumba muna magana da juna a hankali, k’afafunmu da hard’ewa da juna muna juye – juye. Na hau bisa ruwan cikinta na yi nink’aya, na yi sukuwa na kai fage, na sake juyowa, sa’annan muka kawo numfashi baki d’aya, gab'ob'inmu suka saki. Kowannenmu ya cika da farin ciki da jin dad’i. Na samu shiga wuri mafi daraja a wurinta. Wannan dare ba zan iya kwatanta shi da kowane dare ba game da farin ciki, kamar yadda wani mawak’i ke cewa:
Dare daya tak ya fi dukkanin darare,
Ni’ima da jin dadi a dukkan rayuwata
Lokacin da na sha kofi na girma sassanya
Na zam tare da yari da awarwaro b’arya  ta
Nan muka kwanta rungume da juna  muka yi barci, yayin da gari ya waye na tashi zan tafo gida, sai matar nan ta kama ni ta ce, "tsaya na gaya maka wata magana."

 Saurayi ya ce da Tajul Muluk, yayin da na tashi zan tafo gida sai ta ce da ni in tsaya ta fada min wata magana ta wasiyya, sai na tsaya cif da k’afafuna, sa'annan sai ta kwance wani mayani ta fito da wannan k’yalle ta shimfid’a shi a gabana, na duba na ga wadannan surori na hoton barewa kamar yadda yake d’in nan, mamaki ya kama ni matuk’a, har na yi sha'awarsa, na karb’e shi daga wurinta. Muka yi alkawari da ni da ita, kowane dare zan tafi wurinta in same ta a cikin gonar nan da muka hadu tun farko. Na kama hanya na taho gida ina cike da farin ciki, don tsananin murna da farin ciki har na manta ban rera wak’ar nan da ‘yar uwata ta ce min na yi ba. Yayin da ta ba ni mayanin nan mai zanen bareyi ta ce min, “ka adana wannan da kyau, wata ‘yar uwata ce take yin su.” Na tambaye ta yaya sunanta? Ta ce min sunanta Nurul Huda.

TALLA
Zaku iya karanta wasu hikayoyinmu na daban a zaurenmu na sirri akan kudi 200 kacal zamu baku labarai da dama acikin kwanaki talatin akan 200 kawai'  sannan kuna iya samun karashen HIKAYAR JANSHAHU DAN SARKIN, DA HIKAYAR ALADDINI MAI FITILAR SIHIRI'.07 HIKAYAR AZIZA DA AZIZU MAISO DA WANDA AKESO

Nace mata yaya sunanta ita mai yin zanen tace'' nurul huda, 
Yayin da na shiga gida wurin ‘yar uwata sai na same ta a kwance, da ta ji zuwana sai ta taso hawaye na zuba a idonta ta zo wurina ta kama ni ta rungume a k’irjinta, ta tambaye ni ta ce, "shin ko ka yi mini abin da na gaya maka na game da baitin wak’ar nan da na ba ka na ce ka rera wa wannan mata idan ka sami biyan bukatarka game da ita a lokacin da za ku rabu ?" Na ce da ita, "ai kuwa na manta, babu kuma abin da ya sa sai rudewar da na yi game da surorin hotunan wannan barewa na jikin wannan kyallen." Na jefa mata k’yallen a gabanta, sai ta zabura, ba ta sami ikon yin hak’uri ba, hawaye suka rik’a zubowa daga idanunta, har ta yi wak’a tana cewa:
Haba mai neman rabo saurara,
Kada yawan runguma ya rud’e ka,
Dakata dai ka k’ara hak’uri,
Da sannu za ka cimma burinka
Lokacin da ta gama wak’arta sai ta ce da  ni, 'dan'uwana. Ina son ka ba ni wannan k’yalle. Ban yi wata wata ba sai na d’auka na ba ta. Ta karb’a ta shimfid’a ta ga abin da ke ciki. Sa'ar da lokacin komawata wurin waccan mata ya yi, sai ‘yar baffana ta ce da ni, "kada ka damu, je ka abin ka cikin kwanciyar hankali da jin dadi, amma idan za ku rabu ka wak’e mata baitin wak’ar nan wanda na gaya maka tun farko kada ka yarda ka mance shi."
Na tashi na kama hanya bayan ta sake biya mini baitin wak’ar ina tafe kurum, na kamo hanyar gona har na iso gun gonar na shiga ciki na sami wurin zamana an shirya shi tsaf, a gefe daya kuma ga yarinya har ta riga ni zuwa, ta ma dad’e tana jira na, da gani na sai ta tashi ta kamo ni ta rungume ni sa'annan bayan ta numfasa sai ta zaunar da ni a kan cinyarta, bayan mun d’an huta kadan muka shiga cin abinci, ina zaune a kan cinyarta muka ci, muka sha, muka yi wasa, sa'annan muka biya buk’atarmu kamar yadda muka yi tun farko.
Da zan tafi sai na wak’e mata baitin wakar nan na ‘yar uwata wanda ta koya mini ina cewa:
Ya ku masoya na gama ku da Allah ga  tambaya,
Shin menene abin yi da maganin ciwon so?
Da ta ji haka sai ga hawayen na zubowa daga idanunta. Lokacin da take kukan nan sai ta rera mini wannan baitin:
Matuk’ar yana bukatar maganin ciwon so
Ya zam mai hak’uri da boye so da dauriya
A lokacin da take rera wak’ar na yi  k’ok’arin haddacewa, na yi farin ciki da ganin bukatar ‘yar uwata ma ta biya, na cika mata burinta kamar yadda nata nema daga gare ni. Da na isa gida na tarar da ‘yar uwata tana kwance, a gefe d’aya kuma ga uwata zaune kusa da ita a daidai kanta tana kuka saboda ganin irin halin da yarinyar take ciki. Da shiga ta cikin dakin sai uwata ta yi mini tsawa ta ce, "amma kai dai baka da kirki!" Yaya za ka fita ka bar ‘yar uwarka kwance ba ta da lafiya sa'annan kuma bayan ka dawo ba za ka tambayi yadda ta k’ara ji ba?"
Lokacin da ‘yar uwata ta ji fad’an da uwata take yi mini, sai ta d’aga kanta ta dube ni, ta ce, "ya Azizu, ko ka wak’e wa budurwarka baitin wak’ata ? " Sai na ce mata, “eh na wak’e mata shi.” Sa'ar da ta ji haka sai ta fashe da kuka ta sake wak’e min wad’annan baitoci:
Hak’uri tuni ya kare babu abin yi,
Firgitar zuciya da ciwo ya yi tsanani
Sa'annan ta ce na fad’a mata abin da  waccan matar ta fada bayan na rera mata baitin wak’arta. Na rera mata, da ta ji sai ta b’arke da kuka, ta yi kuka mai tsanani. Sa'an nan ta ce mini idan na je wurin budurwar nan tawa kamar yadda na saba in wak’e mata wannan baitin, na ce mata, “na ji na yarda.” Da safiya ta yi lokacin tafiya ya yi na fito gida, na kama hanya har cikin gonar da muke haduwa da wannan mata. Muka shiga sha’anin holewa da jin dadin juna fiye da yadda harshe zai bayyana. Yayin da na tashi zan tafi bayan wayewar gari sai na rera mata baitin wak’ar da ‘yar uwata ta sake ba ni .
Yayin da matar nan ta ji wannan baitin wak’ar sai hawaye kuma suka zubo mata a k’irjinta. Ita ma sai ta wak’e wani baiti guda ta ce:
Matuk’ar hak’uri da ciwon so ya gagara,
Babu shakka dai mutuwa ce magani.
Na sake haddace baitin wak’ar na kamo  hanya sai gida, da shiga ta cikin gidan sai na sami yarinya ‘yar uwata tana kwance, ta yi kuka har ta some, ga kuma uwata a zaune kusa da kanta tana kallon halin da yarinya take ciki. Yayin da ta ji motsin shigowa ta sai ta bud’e idanunta ta ce da ni, "Azizu, yaya ka karanta mata wak’ata?” Na ce mata “eh ban manta ba na karanta mata, amma fa na ga ta fashe da kuka kuma ta ce na fada miki cewa, ‘Matuk’ar hak’uri da ciwon so ya gagara, babu shakka dai mutuwa ce magani.” Da ta ji abin da baitin wak’ar ya k’unsa sai ta fad’i kan gado a some, jim kadan sai ta farfad’o ta sake ba ni wani baiti guda, ta ce,
Mun ji mun yarda, mutuwar ce za mu yi,
Mun nemi aminci da saduwa da wanda  muke so.
Bayan da dare ya yi sai na tashi na kamo  hanyar gona kamar yadda na saba, na sami yarinya tana zaune tana jira na a cikin gonar, muka zauna muka ci abinci, muka sha abin sha, sa'annan muka shiga yin masha'a har barci ya kwashe mu, ba mu farka ba sai bayan da gari ya waye tangaram. Na taso zan komo gida sai na rera mata baitin wak’ar da ‘yar uwan nan tawa ta ba ni, yayin da ita kuma ta ji wannan baitin wak’ar sai ta fashe da kuka. Ta yi kururuwa, ta kid’ima, ta firgita, ta cefirgita, ta ce wallahi mai wannan wak’a ta riga mutu, ta sake fashewa da kuka ta ce, "masoyina, yaya kusancinka da wannan mai wak’ar yake ?" Na ce mata, ‘yar baffana ce. Ta ce, “k’arya kake, wallahi da ‘yar baffanka ce da kai ma babu shakka ka so ta kamar yadda ita ma take son ka, kai ne ka kashe ta, Allah kuwa ya kashe ka kamar yadda ka kashe ta. Wallahi da ka gaya mini kana da ‘yar uwa wadda ke mutuwar son ka, da ban yarda ka yi kusa da ni ba!
Na ce mata ai ‘yar uwata, ce kuma ita ce ke fassara mini dukkan isharorin da kike yi mini, da yadda zan yi da ke duka, ba domin ita ba kuwa, da ban sami saduwa da ke ba. Ita ce ta shirya mini yadda zan yi na sadu da ke, sa'annan ta ce da ni, ‘yar uwan nan taka kuwa har ta riga ta san ni ? Na ce mata, "na’am, ta sanki mana. Bayan ta numfasa sai ta ce, "Allah ya tab’ar da k’uruciyarka kamar yadda ka tab’ar da tata k’urciyar!"
Bayan ta yi mini wannan mummunar addu'a, sai ta buga min tsawa ta ce da ni, “maza je ka ka kula da ita!”Na kama hanya ina tafiya hankalina ba ya tare da ni, har na kai gida. Yayin da na isa gida sai na sami gida ya cika da kururuwa da hargowa. Na shiga na tambayi abin da ya faru a gidan aka ce mini Azizatu ce ta mutu, an tsinci gawar ta a bayan kyaure. Na fad’a cikin gida a firgice, uwata ta dube ni ta ce, "yau ka cimma burinka, alhakin wannan yarinya duk ya hau kanka, Allah ba zai yafe maka alhakin wannan yarinya ba, sai ya saka mata a kan ka.”Allah ba zai yafe maka alhakin wannan yarinya ba, sai ya saka mata a kanka.” Ubana ya zo da sauran jama’a aka had’a ta, muka dauki gawar yarinya, muka je muka rufe. Sa'annan muka dawo gida muna karb’ar gaisuwa ga mutanen da suka zo yi mana ta'aziyya har kwana uku.
Bayan nan sai uwata ta zo ta ce min, “fada min abin da ka aikata mata ya sa ta ciwon zuciya. Ka sani ya d’ana na tambaye ta ya fi a k’irga amma ta k’i fada min dalilin ciwonta. Yanzu dai Allah na kallon ka kuma ya san abin da ka aikata mata ta mutu.” Na ce wa uwata, “Ni dai ban mata komai ba.” Ta girgiza kai cikin takaici ta ce, “Allah zai mata sakayya a kanka, kodayake ba ta fada min komai ba, ta kiyaye sirrinta a wajenta har ta mutu, amma na tabbata ciwon son ka ne ya kashe ta. A lokacin da mutuwar ta karato mata ina wurinta ta bude idanunta ta ce min, “ya matar kawuna, ina rokon Allah kada ya kama d’an uwana da laifi a kaina saboda abin da ya yi min. Yanzu Allah zai tafiyar da ni daga wannan duniyar wadda ke cike da kunci zuwa inda zan huta wa raina.” Na ce mata, “ya ‘yata, Allah ya kiyaye ki kuma ya kiyaye kuruciyarki.” Na cigaba da tambayar ta dalilin rashin lafiyarta ta ki fada min sai murmushin karfin hali kurum take yi. Ta ce min, ‘ki fada wa d’anki cewar ya kiyaye wad’annan kalmomi cewa ‘cika alk’awari na da dad’i, warwarewa kuwa mugun abu ne.’ wannan shi ne zai zamana cewa ina kula da shi. Kuma zai nuna na damu da shi a lokacin da nake raye da kuma bayan mutuwa ta.” Sannan kuma ta ba ni wasu abubuwa ta ce kada na ba ka sai lokacin ka zo min kana kuka saboda bak’in cikin mutuwarta. Abin da ta ba ni yana nan hannuna ba zan ba ka yanzu ba sai na lura ka shiga taitayinka sannan na ba ka.”
Na ce wa uwata, “ba ni abin na gani.” Ta yi mirsisi ta hana ni. Na zauna ina mai cike da bak’in ciki saboda mutuwar ‘yar uwata, kodayake ban damu sosai ba duk tunanina ya tafi wurin abar k’aunata wadda dare da rana na kasa samun sukuni saboda abin da nake samu a wurinta. Na zauna a k’agauce ina jiran dare ya yi, da dare ya yin na tafi gonar nan da muke had’uwa, yayin da ta gan ni ta zabura ta taso ta tarye ni, ta kama ni ta rungume, sa'an nan ta zaunar da ni ta tambaye ni labarin ‘yar uwata na ce mata ai ta mutu. Hankalinta ya tashi, ranta ya b’aci matuk’a, sai ta ce mu je mu yi mata addu'a, muka je wani wuri muka zauna muka yi zikiri da addu'a sa'annan muka shiga sha'animmu na holewa da nishadinmu.
Bayan nan ta tambaye ni yaushe ne ta rasu? Na ce mata, “jiya kwana hud’u yau ne na biyar.”

Ana karanta wannan labarai ne zaurukanmu na sirri wanda iya masu rijista kadaike samun daman shiga
Domin yin rijista kuna iya tura kudinku 200 kacal ta sakon waya kota hanyar transfer'dauke da sunaka na Facebook izuwa 0803276754708 HIKAYAR AZIZA DA AZIZU MAISO DA WANDA AKESO 

Da ta ji haka sai ta fashe da kuka ta yi  kururuwa ta ce, “ba na fad’a maka kai ka halaka ta ba? Da ka bari na san da ita kafin ta mutu da babu shakka na sakanta mata abin da ta aikata mini na alheri. Ta kyautata mini ta sada ni da kai, domin na tabbata ba domin ita ba da ba za mu taba haduwa ba balle mu biya buk’atar mu. Ni kam ina jiye maka aukuwar wani mugun abu gare ka, sakamakon abin da ka aikata mata.” Na ce “ai ta yafe min kafin ta mutu.” Na habarta mata abin da uwata ta fada min. Ta yi ajiyar zuciya ta ce, “Allah ya jikanta, wadanne kalmomi ‘yar uwarka ta bayar da sallahun a fad’a maka?”
Na amsa na ce, “kafin rasuwarta ta ce a fada min cewa, ‘cika alk’awari na da dad’i, warwarewa kuwa mugun abu ne’. Yayin da matar nan ta ji haka sai ta yi kururuwa, ta yi kuka ta ce, “Allah ya gafarta mata. Wannan kalmomi na nufin ta bar min kai. Kuma ta nemi na kyale ka daga sharrin abin da na yi nufin yi maka. A gaskiya da na yi nufin cutar da kai amma yanzu na hakura ba zan cuce ka ba.” Na cika da mamaki na ce mata, “yaushe kika yi nufin cutar da ni alhali kuwa ga shi muna soyayya?” Ta ce, “ba za ka gane komai ba saboda yarintarka da karancin tunaninka, ba ka san kaidi da makircin mata ba.
Da a ce tana nan a raye na tabbata da za  ta kare ka daga fadawa hadari bisa dalilin makircin mata. Yanzu na hore ka da kada ka sake kula wata mace, kada ka yi mata magana ballantana ka sadu da ita ko aurenta. Yarinya ce ko tsohuwa. Ka ji na fada maka, ka kiyayi kan ka, ka kiyayi rayuwarka domin ka zama ba ka da mai kiyaye ka. Wadda ke fassara maka isharun nan ta riga ta mutu. Ni ina kaunar ka, bana son na ga ka fada wata masifa da ba za ka iya fita ba.

Saurayi ya ce da Tajul Muluk matar nan ta ci gaba da nuna mini girman hasarar da ya same ni saboda mutuwar ‘yar uwar nan tawa. Bayan ta k’are yi mini bayani sai ta tuma tana kururuwa, da birgima a k’asa tana marin kanta tana cewa, “wallahi ban san da zaman wannan yarinya ba, da na ba da tawa gudummawa. Allah ya ji k’anta, ta kasance mai girman ladabi da biyayya, kai wannan yarinya da zurfin ciki take, ta rufe sirrin cutarta, amma ba ta ci riba ba, da ta cimma burinta, da ba ka shiga wannan hanya ba.” Da ta k’are kukanta sai ta ce da ni tana son abu guda a wurina, watau tana son in kai ta wurin da kabarin ‘yar uwar nan tawa yake ta yi ziyara, na amsa mata cewan kashegari zan kai ta wurin. Bayan mun k’are hayaniyarmu muka kwanta barci, amma bayan ko wace sa'a matar nan takan juya ta numfasa ta ce, "da ka gaya mini tun da sauran wuri da ba haka ba."
Maganar ‘yar uwar nan tawa a bakin wannan mata ya dame ni, na rasa yadda zan yi in fitar da zuciyarta ga wannan zance na kasa, sai na tambaye ta cewar ta gaya mini ma'anar kalmomin nan guda biyu da aka bar wasiyyarsu a wurin uwata, amma sai ta kyale ni ba ta ko dube ni ba. Na yi ta tambayarta amma a banza ba ta gaya mini ba.
Kashegari da muka farka daga barci sai na ga ta dauko wata jaka da dinari a ciki, ta ce na tashi na kai ta wurin da kabarin ‘yar uwata yake. Na tashi na shiga gaba, muna tafiya, tana ba da sadaka a kan hanya, har muka isa, koyaushe ta ba da sadaka, sai ta ce ta bayar saboda ‘yar uwar nan tawa.
Yayin da muka isa na nuna mata kabarin sai na ga ta yanke jiki ta fadi, tana mirgina, tana kururuwa, sa'annan na ga ta fito da mabugi da karfe ta zauna kusa da kabarin ta rubuta wad’annan baitoci:
Na wuce kaburbura da dama cikin  tausayi,
Amma wannan ya fi matuk’ar girgiza ni
Na tambayi mazaunin cikinsa da ladabi,
Aka ce min ta mutu da ciwon son zamani
Na roki Allah na cika da so cikin raina
Aljannar Firdausi ki zauna babu gunaguni
Su kuwa masu cutar da ma’abota son su,
Za su ga k’ask’anci komai tsawon zamani
Ina ma wata ran kabari zan zo ziyara,
Na yi maka kuka na zubar da hawayen jini
Bayan ta k’are rubuta wannan baiti kan  kabarin nan sai ta sake fashewa da kuka, ta yi salati, sa'annan ta tashi muka koma cikin gonar da muke zaune, muka zauna muna hira sai na ga ta yi shiru. Ta d’aga kanta sama ta dube ni ta ce, "na had’a ka da Allah wanda ya halicce mu, kada ka yarda ka dauke mini k’afa ko da da rana d’aya." Na amsa mata cewa, “na yarda da haka.” muka ci gaba da zamanmu tare da ita, koyaushe tana nuna mini karimci da kyautatawa, wani lokacin takan tab’o ni da maganar kalmomin nan da ‘yar uwata ta bar wasiyyarsu, idan ta tambaye ni sai na yi murmushi sa'annan in biya mata su in tambaye ta ma'anarsu, amma sai ta k’i fad’a mini. Haka muka zauna muna ci tare, muna sha tare, muna kuma holewarmu kamar yadda muke so har zuwa wani lokaci mai tsawo har bak’in cikin mutuwar ‘yar uwata ya rabu da ni, hankalina ya zauna, na murje har na yi k’iba na yi kaurin wuya, na yi taib’a abin gwanin ban sha'awa, da ban al'ajibi, kullum ina sa tufafi mai kyau na yi shigar da nake so. Rannan sai na shiga d’akin wanka na yi wanka na komo cikind’akina na zauna a nan na sami wata moda an cika ta da wata zuma mai kauri da na shak’i k’anshinta gwanin dad’i. Na yi k’arfin hali na dauki zumar nan na sha, sai maye ya kama ni, lokacin sallar lisha ya yi na tashi zan yi salla na ji ba zan iya ba sai na koma na kwanta, ina nan har lokacin da zan tafi wurin matar nan ya yi, na tashi zan tafi wurinta ina had’a hanya. Ban san yadda aka yi ba na gan ni a cikin wani lungu da ban taba shigarsa ba. Ina tafiya cikin lungun nan na hadu da wata tsohuwa tana tafiya, tana rik’e da wata fitila da kuma takarda a hannunta, an nad’e ta.

Saurayi Azizu ya ce da Tajul Muluk, lokacin da na ke tafiya na hadu da tsohuwar nan sai na gan ta tana kuka idanunta sun yi sharaf da hawaye, tana cewa, kaiconka samari shin ba ka ganin jama’a na maka maraba? Ni na dade a wurinta, ina kallon su, ina kuma sauraren muryarta mai sanyi mai dadi, ina ma a ce zan iya cire wadannan kayan wuyan in ba ka kyauta, ai kuwa da zuciya ta karaya a cikin sa'a guda."
Da ta gan ni sai ta matso kusa da ni ta ce  in karanta mata takardar nan da ke hannunta. Ta miko mini takardar ta kawo fitila kusa da ni, na bude takarda sai na ga ba a rubuta kome ba a ciki sai gaisuwa da tambayar lafiyar masoyi, na mika mata. Sa'annan tsofuwar nan ta yi mini bishara da cewan bakin cikina zai yaye kamar yadda nata ya gushe. Yayin da ta juya ta tafi sai na tsuguna zan yi fitsari. sai ga tsohuwar nan ta dawo wurina cikin hanzari, ta kama hannuna ta ce in biyo ta mu je wani katon gida da ke kusa da wurin. Na nuna mata ba ni da bukatar zuwa gidan, amma sai ta dage har na yarda na bi ta, muka je na tsaya bakin kofar gidan, ta ce mini in shiga na ki, na tambaye ta inda ta sami wannan takarda, ta ce mini wai wani d’anta ne da ya yi tafiya kamar shekara goma bai dawo gida ba, shi ne ya aiko mata da takardar, ta ce mini wai yana da wata ‘yar uwa a cikin wannan gidan, wadda tun lokacin da ya tafi take kuka dare da rana. Kuma ta dage a kan cewar sai an kawo mata wanda ya karanta wannan takarda ta gan shi da idonta sannan za ta yarda da abin da ke ciki.
Tsohuwa ta shiga rarrashina tana ba ni magana, dad’in baki, har dai na saki jiki da ita, na bi ta, muka shiga cikin gidan. Na tsaya a bakin k’ofa, sai ta ce, "haba dana, shin ba ka ji Manzon Allah (mai tsira da aminci) ya fad’i cewa, "wanda ya gusar wa Musulmi da bakin cikinsa daya. Allah zai gusar masa da nasa sau saba'in da biyu, a ranar Alkiyama ba? Ko kuwa kana gudun ganin wannan yarinya ce, idan haka ne na yi maka alkawarin zan saka labule a tsakaninku, har yadda ba za ku had’a ido da juna ba. Ka sani dai kai dana ne, ba ni kuma da nufin kullin sharri zuwa gare ka kada ka yarda ka gwale ni a cikin wannan al'amari."
Tsohuwa ta hura min wuta kan sai na shiga gidan nan, daga bisani na ce mata ta shiga gaba na bi ta. Muka kama hanya muka shiga tana gaba ina biye har muka isa bakin wata k’ofa, wadda aka yi wa ado mai ban sha'awar gaske. Kyauren k’ofar an yi shi da k’arfen tagulla ja ne, an daje shi da jauhari. Da muka isa wannan wurin, sai na tsaya a nan, na ce da ita ba zan shige nan ba. Bayan ta ba ni magana na ki ji, sai na ji ta fasa kururuwa, tana kiran wadansu sunaye da ban tab’a jin irin su ba a cikin wani harshe da ban tab’a jin sa ba. Jim kadan sai ga wata kyakkyawar yarinya ta lek’o tana murmushi. Da zuwan ta sai na ji ta yi mini magana a cikin murya mai dad’in gaske, maganar kuma mai cike da fasaha da ma'ana, sa'annan na ji ta ce, "Umma, wannan shi ne wanda ya zo karanta mini takardar dan uwana ? "Tsohuwa ta ce da ita, "na’am shi ne, amma na sha fama a kan sa kafin mu zo da shi."
Yarinya ta fito da takarda ta mik’o mini,  na mik’a hannuna zan karb’a sai ta rik’e ni, ta fizgo ni, har kaina ya shige cikin labulen da ke tsakanimmu, kafin in ankara sai na ji tsohuwa ta cuso kanta tana tura ni ciki, na turje, sai suka yi ta turi kafin lokaci kad’an sai ga ni na fada tsakiyar gida. Ashe wannan k’yauren da na rik’e yana tafiya da ni ne ni ban sani ba. Yarinya ta ja ni ta kai cikin wani makeken daki ta zaunar da ni, tsohuwa kuma ta shigo ta kama k’ofar dakinta saurayi Azizu ya cigaba da ba wa Tajul Muluk labarinsa, na waiwaya na ga kaina a cikin gida, tsohuwa ta yi hanzari da gaggawa kamar walkiya, ba ta yi wani abu ba face ta kulle k’ofar. Yarinya ta gan ni daga mashigar zaure ta taso zuwa gare ni ta rungume ni a kirjinta sannan ta matsa cikina da hannunta tana bugawa da kyau har sai da na kusa fita hayyacina. Ta rike ni da hannunta ba ni da ikon kubcewa, muka cigaba da tafiya tsohuwa tana gabanmu rike da sham’a har muka je zaure na bakwai sannan muka isa wani fili mai rairayi da yawa, wanda ya isa masu sukuwar dawaki su yi tsere a cikinsa.
Incomplete 

This Document is compiled by 
Shuraihu Usman - 08140419490
YEAR of compilation - 2023;
Published to Taskarnovels.com.ng
An dauko wannan littafi daga shafin https://taskarnovels.com.ng ku ziyarci shafin na https://taskarnovels.com.ng domin samun kayatattun littatafan hausa kama daga kan na yake yake dana soyayya
        
 

        
Marubuci ko marubuciya zasu iya turo mana da littatafansu mu dora masu a shafinmu kyauta don masoyansu su rika Downloading a online,

 

Sannan marubuta zasu iya turo mana da tarihin rahuwarsu da tarihin rubutunsu, dama sharhin littatafansu don masoyansu su gani kuma su karu da hakan

Domin turo mana da littafi ko tarihin rayuwar marubuci ko marubuciya sai ayi mana magana ta whatssap da wannan nambar +2348140419490

 

A lura dakyau - kyauta muke saka littafi a shafinmu bama amsan ko sisin marubuci, duk wanda ya amshi kudinku da sunanmu babu ruwanmu, 

 

Alura dakyau - manazarta bama tura littafi ta private ku dena binmu private kuna neman mu tura maku littafi, duk mai bukatar littafi yaje website namu

 

Alura da kyau - Littatfanmu suna fitowa cikin manhajoji uku ne PDF,TXT da DOC amman munfi amfani da PDF da TXT masu amfani da wayar android ko tablet ko computer zai fi kyau ku riga dauko PDF da DOC 

 

Masu amfani da kananan wayoyi java ko mara java TXT zakuna zaba don shine daidai wayarku


This hausa novel was uploaded and downloaded from https://taskarnovels.com.ng
 
You can download more hausa novels there

Also you can send us your novel to upload it in our website for your fans to download it online

It is free we do not charge for uploading novel

Also if you are an Author be it online or Non online you can send us your biography including  your book summary,commentary and others via this number +2348140419490 its free we do not charge for our services 



Note that - we do not charge for our services we uploaded novels and posted biography free, any person that collect your money in our name is your fault do not blame us



Note that - pls readers stop calling us and be asking us to send you a novels we are not sending novels through whatssap or private our novels is public at any day, any time you can visits our site and download it



Note that - our ebooks came as PDF,TXT or DOC format but the popular format are PDF or TXT, those with android or tablet or pc we suggest you to download PDF or DOC
those with java phone or non-java phone we recommend you to download TXT 



This Novel is downloaded from https://taskarnovels.com.ng
to download more hausa novels visits our site at www.taskarnovels.com.ng 

For feedback and support

Facebook : https://facebook.com/taskarnovels

Twitter : https://twitter.com/taskarnovels

Telegram : https://t.me/taskarnovels 
